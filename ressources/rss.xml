<?xml version="1.0" encoding="UTF-8" ?>
<rss version="2.0" xmlns:atom="http://www.w3.org/2005/Atom" xmlns:content="http://purl.org/rss/1.0/modules/content/">
<channel>
 <atom:link href="http://feeds.services.tv2.dk/api/feeds/nyheder/rss" rel="self" type="application/rss+xml" />
 <title>TV 2 Nyheder</title>
 <description></description>
 <link>http://feeds.services.tv2.dk/api/feeds/nyheder/rss</link>
 <lastBuildDate>Fri, 05 Mar 2021 14:46:26 GMT</lastBuildDate>
 <pubDate>Tue, 01 Nov 2016 10:13:12 GMT</pubDate>
 <ttl>1800</ttl>
   <item>
    <title>Kirkeklokker gik i gang af sig selv i nat</title>
    <description>Præsten blev også vækket og til sidst fandt hun hovedafbryderen.</description>
    <link>http://nyheder.tv2.dk/samfund/2021-04-08-kirkeklokker-gik-i-gang-af-sig-selv-i-nat</link>
    <guid isPermaLink="true">http://cms.tv2.dk/node/2482215</guid>
    <pubDate>Thu, 08 Apr 2021 05:34:56 GMT</pubDate>
    <content:encoded><![CDATA[<p>Borgere i Helsingør blev natten til torsdag vækket af ringende kirkeklokker fra domkirken Sct. Olai, som ligger midt i byen og i øjeblikket er under renovering.</p>

<p>Klokkerne gik i gang med at ringe omkring klokken 01.15, og kort efter begyndte telefonerne hos Nordsjællands Politi også at ringe</p>

<p>Det fortæller Rolf Hoffmann, vagthavende hos Nordsjællands Politi, til TV 2 torsdag morgen.</p>

<p>- Kirkeklokkerne kan åbenbart gå i gang af sig selv. Jeg fik så mange opkald fra trætte borgere, at jeg tænkte, at nu måtte jeg hellere tweete ud, at vi var i gang med at kigge på det, siger Rolf Hoffmann.</p>



<h2>Præsten hoppede i gummistøvlerne og trak stikket</h2>

<p>Efterfølgende kom vagtchefen i kontakt med domkirkens sognepræst, Kirsten Winther som ikke kunne forklare kirkeklokkernes bimlen og bamlen.</p>

<p>Hun lå i sin seng og sov, da klokkerne gik i gang, og ligesom sine sognebørn, fik hun en brat opvågning. Kirsten Winther bor nemlig 100 meter fra kirken, fortæller hun til TV 2.</p>

<p>- Jeg har jo ikke forstand på det. Jeg vidste kun, at der skulle slukkes for noget, men jeg vidste ikke hvad, siger hun.</p>

<p>Kirsten Winther prøvede forgæves at få fat i kirketjenerne og kirkeværgerne, men da ingen svarede - sikkert fordi de sov - besluttede hun sig for at tage sagen i egen hånd.</p>

<p>Sognepræsten hoppede i et par gummistøvler og gik hen til sin larmende arbejdsplads i håb om at møde nogen, som kunne hjælpe.</p>

<p>Og heldet var med hende, for foran kirken mødte hun en mand, som var blevet vækket af klokkernes utidige kimen og stod kiggede på kirken.</p>

<p>- Jeg spurgte ham, om han havde forstand på teknik. Han havde ovenikøbet en lommelygte med, siger Kirsten Winther, som låste kirken op, og sammen med manden tog et kig på de tekniske installationer i kirken.</p>

<p>Til sidst fandt de frem til en afbryder, hvorpå der stod "klokker", som de trykkede på, og straks var der stille. Efter cirka 45 minutters konstant kimen forstummede kirkeklokkerne - og det samme telefonen hos Rolf Hoffmann.</p>

<p>- Så slog vi alarmen til igen og gik hjem og sov, fortæller Kirsten Winther.</p>

<p>Herefter kunne natteroen endelig sænke sig over Helsingør.</p>

<h2>Én gang på 25 år</h2>

<p>Dagen derpå står uret på kirketårnet i Helsingør fortsat stille. Klokken siger 01.45, tidspunktet, hvor Kirsten Winther slukkede for hovedafbryderen i nat.</p>

<p>Men der har tidligere været problemer med de uredelige klokker forkynden. Under højmessen påskedag, ville kirkeklokkerne heller ikke holde op med at ringe, og også her måtte kirkens medarbejdere til sidst trække stikket ved at slukke for hovedafbryderen.</p>

<p>Onsdag havde reparatører kigget på klokkerne, men det var tilsyneladende ikke nok, for samme nat vækkede de borgerne i byen.</p>

<p>- Det er en meget voldsom lyd. På forkerte tidspunkter er det som en sirene. Folk må tænke, om der er udbrudt krig. Og i gamle dage blev klokkerne jo netop brugt som advarselssignal, fortæller Kirsten Winther, som på vegne af kirken beklager nattens larm overfor byens borgere.</p>

<p>- Jeg har været her i mere end 25 år, og det er kun sket én gang før, siger hun.</p>

<p>Da TV 2 taler med sognepræsten torsdag formiddag, er hun lige kommet fra konfirmandforberedelse, og har ikke status på klokkerne.</p>

<p>- Jeg går da stærkt ud fra, at der kommer nogen og kigger på det. Men der er måske kun to klokkefirmaer i hele Danmark, så det er ikke sikkert, at de har tid i dag, siger hun.</p>

<p>I mellemtiden står de løsslupne klokker fortsat uden strøm, og Kirsten Winther forsikrer, at Helsingør kan sove uforstyrret i nat.</p>
]]></content:encoded>
   </item>
   <item>
    <title>Hjemmeside politianmeldt for at tilbyde falske coronapas</title>
    <description>Ifølge Sundhed.dk kan man altid se på et coronapas, om det er forfalsket. </description>
    <link>http://nyheder.tv2.dk/samfund/2021-04-08-hjemmeside-politianmeldt-for-at-tilbyde-falske-coronapas</link>
    <guid isPermaLink="true">http://cms.tv2.dk/node/2482231</guid>
    <pubDate>Thu, 08 Apr 2021 08:40:07 GMT</pubDate>
    <content:encoded><![CDATA[<p>En hjemmeside, der hjælper brugere med at generere falske coronapas, er torsdag morgen blevet politianmeldt af sundhed.dk, som i disse dage står bag udstedelsen af coronapas i Danmark.</p>

<p>Det oplyser sundhed.dk i et skriftligt svar til TV 2.</p>

<p>TV 2 har viden om en konkret hjemmeside, hvor man ved at indtaste sit fulde navn og CPR-nummer kan få fremstillet et coronapas, der til forveksling ligner det rigtige coronapas, som udstedes via sundhed.dk. TV 2 kan dog konstatere, at der er nogle grafiske forskelle mellem det falske og originale coronapas.</p>

<p>- Vi kan altid se på et coronapas eller et testsvar, om det er forfalsket. Og når vi bliver gjort opmærksom på, at nogle snyder med data, politianmelder vi det. Vi har netop politianmeldt en hjemmeside, der vejleder i, hvordan man kan forfalske sit coronapas, lyder det fra sundhed.dk's direktør, Morten Elbæk Petersen, i et skriftligt svar til TV 2.</p>

<p>Han tilføjer, at den form for dokumentfalsk ifølge Justitsministeriet vil straffes dobbelt, da der er tale om coronarelateret kriminalitet.</p>

<h2>Vil ikke bekræfte hjemmeside</h2>

<p>Sundhed.dk vil ikke bekræfte, om politianmeldesen drejer sig om samme side, som TV 2 har fundet frem til.</p>

<p>TV 2 ville gerne have interviewet Sundhed.dk om både politianmeldelsen, hvordan man kan identificere falske coronapas og den generelle sikkerhed på sundhed.dk, men Sundhed.dk har kun ønsket at svare på skrift.</p>

<p>I det skriftlige svar siger direktør Morten Elbæk Petersen, at det ikke er muligt at forfalske informationer på hjemmesiden eller i den tilhørende app, som hedder MinSundhed:</p>

<p>- Sikkerheden på sundhed.dk er i top. Det er ikke muligt at ændre i data, der ligger på sundhed.dk eller i MinSundhed. Men vi kan ikke forhindre, at folk begår kriminalitet. Og det gør de, hvis de downloader et coronapas til deres computer eller telefon og forfalsker det.</p>

<h2>Meldinger om sikkerhedshuller</h2>

<p>Tidligere torsdag har <a href="https://www.dr.dk/nyheder/indland/gabende-sikkerhedshul-paa-sundheddk-paerenemt-snyde-med-coronapas" rel="noopener" target="_blank">DR</a> dokumenteret sikkerhedshuller på sundhed.dk, som gør, at man som bruger selv kan ændre sine testsvar i sundhed.dk. Ifølge <a href="https://www.dr.dk/nyheder/indland/gabende-sikkerhedshul-paa-sundheddk-paerenemt-snyde-med-coronapas" rel="noopener" target="_blank">DR</a> krævede det ikke mere end to klik i en internetbrowser, og kunne både gøres fra mobil og fra en computer. Ændringerne kunne, ifølge DR, også foretages torsdag morgen.</p>

<p>Sundhed.dk er den fælles offentlige sundhedsportal i Danmark. Danske Regioner, Sundheds- og Ældreministeriet samt Kommunernes Landsforening står bag.</p>

<p>I den politiske aftaletekst om genåbningen fremgår det, at 'MinSundhed' og Sundhed.dk vil fungere som et funktionelt, men simpelt coronapas.</p>

<p>I slutningen af maj forventes det, at en mere avanceret og brugervenlig app vil blive lanceret.</p>
]]></content:encoded>
   </item>
   <item>
    <title>44 nægtede at betale coronabøder efter fest på ålefarm - nu er de dømt til at betale</title>
    <description>De 44 personer festede med levende musik.</description>
    <link>http://nyheder.tv2.dk/krimi/2021-04-08-44-naegtede-at-betale-coronaboeder-efter-fest-paa-aalefarm-nu-er-de-doemt-til-at</link>
    <guid isPermaLink="true">http://cms.tv2.dk/node/2482217</guid>
    <pubDate>Thu, 08 Apr 2021 07:13:02 GMT</pubDate>
    <content:encoded><![CDATA[<p>44 personer i alderen 35 til 76 år bliver straffet med bøder for at bryde forsamlingsforbuddet. Det har Retten i Holstebro torsdag afgjort.</p>

<p>Personerne var den 12. december samlet til en fest med levende musik i nogle erhvervslokaler uden for Holstebro.</p>



<p>Festen var arrangeret og iværksat af to personer for fanskaren til deres band, oplyser Retten i Holstebro.</p>

<p>De to arrangører er hver dømt til at betale en bøde på 5000 kroner, hvilket svarer til kravet fra anklagemyndigheden.</p>

<p>Resten modtager hver en bøde på 4000 kroner.</p>

<p>Det er noget højere end standardtaksten på 2500 kroner. Det skyldes ifølge specialanklager Ulrik Pandruo, at der er en række skærpende omstændigheder. Blandt andet at festen var planlagt af en gruppe.</p>

<h2>Inviterede pr. sms</h2>

<p>Retten har lagt vægt på, at de to arrangører som professionelle musikere planlagde og tog initiativ til at afholde festen, idet de "pr. sms inviterede et større antal personer med geografisk spredt bopæl i Jylland og på Fyn, hvorefter de sammen med i hvert fald 44 af disse samledes på en ejendom i en bygning, som var udlånt af ejeren, der ikke selv deltog, og at festen blev afviklet over 6 timer med dans og i øvrigt uden at følge de anbefalede afstandskrav, levende musik og indtagelse af alkohol", lyder det i dommen.</p>



<p>Selv om festen medførte en lav indtægt og eventuelt tab for de to arrangører, "må den antages at have været med til at vedligeholde fanskaren og opbakningen til deres band", lyder det videre i dommen.</p>

<p>Retten lægger desuden vægt på, at der med festen var fare for smittespredning til en stor del af landet, og at festen har krænket retsfølelsen hos den del af befolkningen, som har fulgt coronarestriktionerne.</p>



<h2>Privat ejendom</h2>

<p>Festen med de 44 deltagere fandt sted med livemusik og dans 12. december 2020 på en nedlagt ålefarm øst for Holstebro. På daværende tidspunkt tillod forsamlingsforbuddet, at maksimalt ti personer måtte forsamle sig på steder med offentlig adgang.</p>

<p>Deltagerne har hele tiden afvist at have brudt forsamlingsforbuddet. Der var en privat fest, der blev holdt på en privat matrikel, lyder argumentet, som retten altså ikke fandt tilstrækkeligt.</p>



<p>- Det er på privat ejendom, lød det fra en af de tiltalte, da han som den første afgav forklaring tirsdag.</p>

<p>- Vi finder det sted og kan se, det er privat matrikel. Ud fra de oplysninger, vi læser, og de undtagelser, der er, kan vi ikke se andet, end at her må vi godt være.</p>

<p>Han er musiker, og det var ham, der udsendte invitationer til deltagerne.</p>

<h2>Musiker kontaktede covid-19 hotline og politiet</h2>

<p>Manden beskrev deltagerne som en sammentømret flok, der kender hinanden fra forskellige fester rundt om i landet.</p>

<p>Musikeren fortalte desuden, at han tog kontakt til en covid-19-hotline og til politiet i Holstebro for at sikre, at de var på lovlig grund i forhold til arrangementet.</p>

<p>Der var ingen forplejning ved festen. Alle skulle selv have mad og drikke med, forklarede musikeren.</p>

<p>Der var heller ingen deltagerbetaling, men man kunne donere 200 kroner, hvis man havde lyst, sagde han.</p>



<p>En kvindelig deltager, der efterfølgende blev afhørt, sagde, at hun var i god tro, da hun fandt danseskoene frem den aften.</p>

<p>- Jeg kunne ikke forestille mig, vi gjorde noget forkert. Jeg havde ingen idé om, at vi overtrådte forsamlingsforbuddet, lød det fra kvinden.</p>

<p>Retten i Holstebro har under sagens behandling fysisk taget loungeområdet i den lokale idrætshal i brug for at sikre passende afstand mellem sagens parter.</p>
]]></content:encoded>
   </item>
   <item>
    <title>It-fejl sendte folk ud på lange vaccinations-rejser til Sjælland</title>
    <description>Fejlen er nu ved at blive rettet, og østjyderne kan igen begynde at booke tider tættere på hjemmet.</description>
    <link>http://nyheder.tv2.dk/lokalt/2021-04-08-it-fejl-sendte-folk-ud-paa-lange-vaccinations-rejser-til-sjaelland</link>
    <guid isPermaLink="true">http://cms.tv2.dk/node/2482225</guid>
    <pubDate>Thu, 08 Apr 2021 07:59:11 GMT</pubDate>
    <content:encoded><![CDATA[<p>En it-fejl har tirsdag og onsdag skabt <a href="https://www.tv2ostjylland.dk/randers/joergen-inviteret-til-vaccination-i-den-anden-ende-af-landet">forvirring og frustration</a> hos flere østjyder.</p>

<p>Fejlen har betydet, at de ikke har kunnet se ledige vaccinationstider i Region Midtjylland, men i stedet er blevet henvist til steder langt væk hjemmefra.</p>

<p>- De har set tider på Sjælland i stedet for, og ulykkeligvis er nogle rejst til Sjælland for at få en vaccination, selvom vi har haft tider og vacciner, siger Ole Thomsen, direktør i Region Midtjylland.</p>

<p>En fejl, der formentlig er rettet nu.</p>

<p>- Der gik lige lidt tid, inden vi fandt ud af, at det er en systemfejl, og først i dag er vi begyndt at få den rettet, siger Ole Thomsen.</p>

<h2>Vent til der er tider tættere på</h2>

<p>Uanset hvad er det ikke Region Midtjyllands anbefaling, at man kører til en anden region for at få sit stik, men at man derimod venter, til der kommer tider tættere på en selv.</p>

<p>TV2 ØSTJYLLAND har talt med flere, der har oplevet at få tilbudt vaccination på Sjælland.</p>

<p>En af dem er 78-årige Jørgen Holm fra Aarhus-forstaden Tranbjerg, som tidligere i dag <a href="https://www.tv2ostjylland.dk/randers/joergen-inviteret-til-vaccination-i-den-anden-ende-af-landet">luftede sine frustrationer</a> over udsigten til den lange rejse og hele forvirringen omkring det.</p>

<p>Han fortæller nu, at fejlen er rettet ved ham, og at der nu er begyndt at komme ledige vaccinationstider her i regionen.</p>
]]></content:encoded>
   </item>
   <item>
    <title>Hjemløs designer har fundet ro i selvbygget havn - men naboerne ønsker ham smidt væk</title>
    <description>Esben Banke har boet 15 år i den ulovlige bådeby Fredens Havn. Nu vil politikere og naboer have den ryddet.</description>
    <link>http://nyheder.tv2.dk/samfund/2021-04-07-han-har-fundet-ro-i-fredens-havn-og-kaemper-for-retten-til-at-beholde-sit-hjem</link>
    <guid isPermaLink="true">http://cms.tv2.dk/node/2482169</guid>
    <pubDate>Thu, 08 Apr 2021 07:33:58 GMT</pubDate>
    <content:encoded><![CDATA[<p>I et område af Københavns Havn, som danner en vandgrav mellem Christianshavns grønne voldanlæg og det tæt bebyggede Holmen, ligger den flydende fristad Fredens Havn.</p>

<p>Langs den sivbevoksede bred er klynger af udtjente både, selvbyggede pontoner og tømmerflåder ankret op og forbundet til land med flydebroer eller planker. Store tøjbamser, tomme ølkasser, potteplanter og orange gasflasker ligger som et kaotisk kludetæppe på de flydende konstruktioner, og fra toppen af en træmast blafrer et sørøverflag.</p>



<p>I snart 15 år har den selvbestaltede bådekoloni dannet grobund for et fællesskab mellem hjemløse, socialt udsatte og unge studerende af forskellige nationaliteter.</p>

<p>En af de faste beboere er 54-årige Esben Banke. Han var den første, der kastede anker her, og han betragtes som stedets uofficielle formand og talsmand.</p>



<p> </p>

<p>Men selvom han og de øvrige beboere og brugere af Fredens Havn mener, at de lever i pagt med naturen og på bæredygtige præmisser, er genboerne i nogle af Københavns dyreste lejligheder på Holmen lodret uenige.</p>

<p>De er vrede over at have udsigt til en ”flydende losseplads” og anser frihavnen for at være en miljøskadelig bådkirkegård, som de helst ser fjernet helt.</p>

<p>I årevis har modstanderne forsøgt at påvirke politikere og kommunen til at rydde den autonome marina. Men fordi sagen har været kastebold mellem forskellige myndigheder og instanser, er den trukket ud.</p>

<div class="embedded-quote o-article_body_full page-embed">
<blockquote>
<p>Mange af os, der bor her, er ikke i stand til at leve et traditionelt liv i en lejlighed</p>
<cite>Esben Banke, stifter af Fredens Havn</cite></blockquote>
</div>

<p>Bådfolket har aldrig fået tilladelse til at holde til på vandet. Tværtimod har Kystdirektoratet for længst dømt beboelsen ulovlig og stævnet fartøjsejerne til at rømme havnen.</p>

<p>Alligevel er de der stadig – flere af dem endda med fast bopælsadresse og egen postkasse på bredden – og de fortsætter deres vision om en anderledes boform i byen.</p>



<p> </p>

<p>- Mange af os, der bor her, er ikke i stand til at leve et traditionelt liv i en lejlighed. Her har vi skabt et fællesskab, hvor vi tager os af hinanden og klarer os med et minimalt forbrug. Vi løser et socialt problem, som ikke forsvinder, selvom vi bliver fjernet herfra, siger Esben Banke til TV 2.</p>

<p>Truslen om en forestående rydning har fået enkelte til at flytte fra stedet. Men dem, der er tilbage, giver ikke op uden kamp. <a href="https://play.tv2.dk/programmer/dokumentar/serier/slaget-om-fredens-havn/vi-har-fundet-fred-her-241209?playing">’Slaget om Fredens Havn’</a> fortsætter, indtil domstolene har truffet en endelig afgørelse.</p>



<p>Det var dog en ren tilfældighed, at Esben Banke kom hertil for 15 år siden.</p>

<p>Med mange års erfaring som bådebygger og en attraktiv designuddannelse bag sig lå det ikke lige i kortene, at han skulle bo i en skrotmoden båd uden vand og strøm.</p>

<h2>Hjemløs efter konkurs</h2>

<p>Da Esben Banke blev uddannet fra Danmarks Designskole i 2000, havde han alle muligheder for at gøre karriere.</p>

<p>Hans afgangsprojekt, en original kontorstol, blev rost til skyerne, og møbelhusene stod i kø for at ansætte ham. Men han kunne ikke selv sidde i stolen, fordi en voldsom ulykke, han var ude for som femårig, pludselig var begyndt at give ham invaliderende smerter under det afsluttende og mere stillesiddende år af uddannelsen.</p>

<p>Han forstod, at han måtte være i bevægelse for at holde smerterne i skak. Det havde han også været i de mange år, hvor han arbejdede som bådebygger på et værft i Aalborg og blandt andet var med til at restaurere Kongeskibet Dannebrog, før han søgte ind på Designskolen.</p>



<p> </p>

<p>Den fysiske nedtur sendte ham ind i en depression, og han ledte efter en mening med sit liv.</p>

<p>Dén fandt han, da han blev tilbudt at købe en nedlagt kirke på Nørrebro, som han omdannede til et kombineret kulturhus og mødested for de lokale. Men uheldigvis skrev han under på købsaftalen, lige inden den økonomiske krise efter terrorangrebet i 2001. Så han var tvunget til at tære på sin opsparing, indtil han gik personligt konkurs tre år senere.</p>

<p>Esben Banke mistede alt, hvad han ejede, og måtte starte forfra på et absolut nulpunkt.</p>

<p>Det var så her, han opdagede, hvor stort et netværk, han faktisk havde skabt sig, mens han havde drevet kulturhuset. Utroligt mange mennesker var parate til at hjælpe ham og give ham tag over hovedet.</p>

<p>Gennem to år kunne han vælge og vrage imellem, hvor han ville overnatte, og han lærte at være en god gæst. Han lærte også, at det ofte var dem, der havde mindst, som altid stod klar til at dele et måltid mad med ham.</p>

<p>Hele denne hjemløseperiode, hvor han var for stolt til at bede om kontanthjælp og klarede sig fint uden, betragter han som en meget givende, personlig rejse, og som en rejse rundt i nogle meget forskellige miljøer i København.</p>

<p>Han ville derfor nødigt have været den rejse foruden. Især fordi det var den, der bragte ham dertil, hvor han er i dag.</p>



<p>En augustdag i 2006 fik Esben Banke lov til at låne en gammel, afdanket kabinebåd af en ven, som havde købt den for et symbolsk beløb på et værtshus. Mens han sejlede rundt på de københavnske vandveje, fandt han ind i havnebassinet Erdkehlgraven mellem Holmen og Christianshavns vold.</p>

<p>På det tidspunkt var der endnu ikke ret meget bebyggelse på Holmen, og der var næsten ingen bådtrafik.</p>

<p>Det gik op for ham, at naturen og stilheden på vandet gav ham den mentale ro, han havde brug for. Samtidig fik han det bedre både fysisk og psykisk af at opholde sig ombord på båden, hvor han konstant var i bevægelse.</p>

<p>Han fandt også ud af, at han havde en opgave at løse her. For da han sejlede tæt på sivskoven langs bredden ved voldsiden, opdagede han, at den gemte på en masse affald.</p>

<p>- Jeg fik et chok, da jeg kiggede ind mellem sivene og så en svanerede, hvor halvdelen af byggematerialet var skrald. Det var noget af det værste svineri, jeg nogensinde havde set, fortæller Esben Banke.</p>



<p> </p>

<p>Området havde tidligere været militærets og hørte nu under Kystdirektoratet. Derfor var det ikke kommunens opgave at fjerne skraldet.</p>

<p>Fra den dag i august 2006 kastede han anker her og så det som sin mission at fjerne byens affald, som konstant blev ført derind med strømmen, og som var til gene for vandfuglene.</p>

<p>Efterhånden begyndte flere både at lægge til i havneløbet. I starten var det især unge studerende, som opdagede fidusen i at skaffe en billig bolig ved at flytte ind i en gammel båd, eller selv bygge en pram på en tømmerflåde.</p>

<p>Senere fandt også hjemløse og forskellige skæve eksistenser ind i havnen i mere eller mindre faldefærdige fartøjer. Indimellem med det resultat, at både, som senere blev efterladt, efterhånden sank til bunds som vrag.</p>

<p>Det anslås, at omkring hundrede mennesker har boet på stedet i kortere eller længere tid. Flest i sommerhalvåret. Til stadig større irritation for beboerne på land, som blev tiltagende utilfredse med at se på de rodede bådmiljøer.</p>

<p>I 2010 landede de første naboklager over den selvbestaltede pirathavn hos Københavns Kommune. Men kommunen kunne ikke stille noget op, da området betragtes som kyststrækning, og det derfor er Kystdirektoratet, der har myndigheden over havnebassinet og de første tre meter af bredden.</p>



<p>For Esben Banke, som egentlig flyttede ind i havneløbet for at finde fred for omverdenen og <em>heale</em> sig selv for fortidens skader, var det lidt af en udfordring at skulle holde styr på de indimellem højrøstede beboere i havnen.</p>

<p>Alligevel påtog han sig rollen som en slags overordnet mentor og faderfigur, som ordnede de praktiske ting og gik ind og mæglede, når der opstod konflikter.</p>



<p> </p>

<p>Hans filosofi havde fra starten været, at der skal være plads til alle. For langs de danske kyster gælder allemandsretten, og man har lov til at ligge for svaj, hvor man vil, som han siger.</p>

<p>Lige netop begrebet "at ligge for svaj" er dog et fortolkningsspørgsmål. For ifølge Kystdirektoratet må man som bådejer kun ligge det samme sted i en vis periode, hvis man indimellem sejler væk. Det er ulovligt, hvis opankringen tager karakter af husbådslignende aktiviteter.</p>

<p>Nogle af de første klager fra naboerne på Holmen gik på, at der blev holdt larmende nattefester i bådklyngerne. Det var egentlig grunden til, at Esben Banke valgte at navngive den flydende bebyggelse Fredens Havn.</p>

<p>- Vi kunne jo alle sammen blive enige om, at vi havde brug for ro. Og vi tog selvfølgelig klagerne alvorligt. Så på et møde besluttede vi, at hvis vi fremover ville feste om natten, skulle vi gøre det hos vores nabo Christiania, hvor der er masser af tilbud om den slags, siger han.</p>

<p>Selvom Esben Banke fra starten har været meget rummelig overfor havnens øvrige beboere, blev hans tålmodighed sat særligt på prøve, da den tidligere stodderkonge ”Storken” flyttede ind for seks-syv år siden og blev kaptajn for bådklyngen Det Flydende Kvarter.</p>

<p>Havnens øvrige beboere oplevede hans opførsel som meget voldsom og grænsesøgende, og der opstod flere voldsomme konfrontationer mellem Storken og Esben, som nærmest var hinandens diametrale modsætninger. Det var så slemt, at man overvejede at ekskludere ham fra bådekolonien.</p>



<p>Men det stred imod hele eksistensgrundlaget for Fredens Havn.</p>

<p>- Vi benytter os jo alle sammen af allemandsretten. Der skal være plads til alle, og derfor kan vi ikke ekskludere nogen, sådan som man gør det på land. I stedet holdt vi nogle møder, hvor Storken fortalte sin historie, så vi bedre kunne forstå, hvorfor han opfører sig, som han gør, siger Esben Banke og tilføjer.</p>

<p>- Her på stedet har vi gjort os afhængige af vores naboer, og vi ved, at vi ikke er stærkere end det svageste led.</p>

<p>De to har siden opbygget et nært venskab, og de respekterer hinanden. På trods af at de fortsat har en vidt forskellig måde at tackle problemerne og kritikken fra omverdenen på.</p>

<p>Hvor Esben Banke mener, at dialog og samarbejde er den eneste vej frem, foretrækker Storken at demonstrere og provokere. Derfor opstår der stadig ophedede diskussioner imellem dem.</p>



<p>Selvom fællesskabet betyder meget for Esben Banke, trives han mindst lige så godt i sit eget selskab. Og han er glad for at kunne søge tilflugt på sit ”helle” ude på vandet, når bølgerne går højt.</p>

<p>Her bor han alene i sin egen bådklynge Krydset, som han sammenligner med en toværelses lejlighed, fordelt på to både og en tømmerflåde med et lille værksted.</p>

<p>Krydset har fået sit navn på grund af det store flydeanlæg af pommersk fyr, som han oprindelig anlagde for at opfange skrald.</p>

<p>Anlægget viste sig hurtigt at have en uventet bonuseffekt. For da han etablerede plankekrydset for ti år siden, skete der noget magisk <em>overnight</em>, som han siger.</p>

<p>Pludselig var han omgivet af blishøns, lappedykkere, edderfugle og svaner, som svømmede rundt inden for flydespærringens 2500 kvadratmeter store areal.</p>

<p>Det viste sig nemlig, at plankerne ikke alene fungerede som skraldeopfanger, men også som bølgebryder for den forbipasserende bådtrafik. Til stor glæde for vandfuglene, som dermed fik ro til at bygge reder og yngle.</p>



<p> </p>

<p>Esben Banke er særligt stolt over, at et svanepar i de seneste tre år har bygget rede for enden af plankekrydset lige udenfor hans værksted, hvorfra han kan betragte scenariet på nærmeste hold.</p>

<p>De flydende planker fungerer samtidig som en effektiv træningsstation for Esben Banke selv, når han dag ud og dag ind går og samler skrald op fra vandet. Ved at være i konstant bevægelse kan han holde sine kroniske smerter nede og undgå at ende som krøbling.</p>

<p>På grund af sin invaliderende skade i lænd og haleben er han blevet tilkendt dagpenge på dispensation. En økonomisk bistand, som han tager imod med god samvittighed, fordi han mener, han udfører et stykke arbejde, som ellers ikke ville blive gjort.</p>

<p>Udover at fjerne affald på sin egen ”matrikel” arrangerer Esben Banke også hvert år en stor, fælles forårsoprydning i sivskoven. Det foregår i weekenderne op til 1. april, hvor vandfuglenes ynglesæson sætter ind.</p>



<h2> </h2>

<p>Ifølge Esben Banke og det øvrige bådfolk burde det være muligt for dem at blive boende og leve i fredelig sameksistens med landboerne, som også gennem de senere år har deltaget i den fælles forårsoprydning langs sivbredden.</p>

<p>- Vi er jo naboer, og vi står i den samme kø nede i supermarkedet. I virkeligheden ønsker vi alle sammen det samme: At passe på naturen, miljøet og fuglene. Så hvorfor kan vi ikke bare samarbejde om det, spørger Esben Banke.</p>

<p><em>Men kan du ikke godt forstå, at folk, der bor og opholder sig i området, er trætte af at se på alle de sunkne og halvsunkne vrag i havnen?</em></p>

<p>- Jo, det kan jeg godt forstå. Men vi er jo heller ikke interesserede i, at der ligger miljøskadelige vrag i vandet. Derfor finansierede vi selv en større oprydning i 2016, hvor vi med hjælp fra miljøskibet Selma fik fjernet 30 ton affald fra havnen og tømt olietanke på de vrag, der var for store til at løfte op, svarer Esben Banke til TV 2.</p>

<p>Men eftersom Fredens Havn for længst er dømt ulovlig af Kystdirektoratet, og fartøjsejerne senest i februar 2019 blev varslet om, at de inden for fire uger skulle fjerne deres både og anlæg, ønsker både myndigheder og politikere en rydning og ikke bare en oprydning.</p>

<p>Og da Esben Banke og de øvrige beboere i pirathavnen ikke selv har taget skridt til at fjerne deres fartøjer fra området, som de har fået besked på, har Staten og Københavns Kommune tilsammen skaffet de 26 millioner kroner, som en total rydning forventes at koste.</p>



<p>I sommeren 2020 begyndte så første etape af rydningen, som omfattede de sunkne vrag og ejerløse både.</p>

<p>Ud fra sin filosofi om, at dialog og imødekommenhed er den bedste fremgangsmåde, valgte Esben Banke at samarbejde med myndighederne, vel vidende, at anden etape af rydningen vil gælde bådkoloniens egne fartøjer.</p>

<p>De omkring 20 bådejere i frihavnen lod sig efterfølgende registrere som ejere af deres respektive fartøjer og ankede byrettens afgørelse om, at de dermed skal betale dagbøder, så længe de opholder sig på stedet.</p>

<p>Rydningen er derfor foreløbig sat i bero, mens parterne afventer den endelige afgørelse i landsretten.</p>

<p>Med andre ord: Nedtællingen for slaget om Fredens Havn er i fuld gang.</p>



<h2> </h2>

<p>Selvom livet går videre i Fredens Havn, er stemningen blandt de omkring 15 tilbageværende beboere præget af bekymring og uvished.</p>

<p>Ingen ved, hvad fremtiden byder på, før Østre Landsret afsiger sin dom sidst i april.</p>

<p>Så vil det vise sig, om den flydende fristad får lov til at blive, ligesom naboen Christiania i sin tid vandt hævd på sin eksistens. Eller om bådfolket tvinges til at forlade deres hjem, når anden etape af den planlagte rydning af Erdkehlgraven går i gang til sommer.</p>

<p>Foreløbig er der intet, der tyder på, at beboerne i Fredens Havn er sikret tag over hovedet, hvis havnen rømmes. Trods løfterne fra tidligere overborgmester Frank Jensen lyder den seneste melding fra Københavns hjemløseenhed nemlig på, at der ikke er boliger nok.</p>

<p>Esben Banke mener desuden, at en rydning af Fredens Havn kun er en kortsigtet løsning på et problem, som fortsat vil være der, så længe politikerne ikke tager stilling til den underliggende årsag.</p>

<p>- Selvom vi forlader stedet, vil andre komme sejlende hertil i skrotmodne både, som efter noget tid vil synke til bunds som vrag. For der er endnu ikke fundet nogen bæredygtig løsning på de mange en-kroners-både, der sælges rundt om i havnene, siger han.</p>

<p>Uanset hvad fremtiden bringer for fristaden Fredens Havn, er Esben Banke den sidste mand, der forlader skuden.</p>

<p><em>Se første afsnit af 'Slaget om Fredens Havn' lige nu på <a href="https://play.tv2.dk/programmer/dokumentar/serier/slaget-om-fredens-havn/vi-har-fundet-fred-her-241209?playing">TV 2 PLAY</a> eller torsdag klokken 20.50 på TV 2.</em></p>
]]></content:encoded>
   </item>
   <item>
    <title>Nye motorveje kaldes skidt for klimaet, men gode for bilisterne</title>
    <description>Naturfredningsforening mener, at regeringens udspil er &quot;sort&quot;. I bilisternes interesseorganisation er der omvendt glæde at spore. </description>
    <link>http://nyheder.tv2.dk/samfund/2021-04-08-nye-motorveje-kaldes-skidt-for-klimaet-men-gode-for-bilisterne</link>
    <guid isPermaLink="true">http://cms.tv2.dk/node/2482218</guid>
    <pubDate>Thu, 08 Apr 2021 06:49:34 GMT</pubDate>
    <content:encoded><![CDATA[<p>Regeringen har planer om en tredje Limfjordsforbindelse, nye motorveje til Kalundborg og Hillerød samt undersøgelse af en fast forbindelse mellem Als og Fyn.</p>

<p>Det er nogle af elementerne i et udspil om en plan for den danske infrastruktur de næste mange år, som regeringen præsenterer torsdag klokken 12.</p>

<p>Regeringen vil ikke give TV 2 indsigt i hele udspillet før pressemødet, men kun fortælle om udvalgte delelementer.</p>

<p>Men allerede nu vækker planerne begejstring hos bilorganisationer, mens man i miljø- og klimavenlige organisationer begræder initiativerne.</p>

<p>Hos FDM, der varetager bilisternes interesser, mener man, at initiativerne ser spændende ud. Her vil man især gerne nedbringe noget af den ventetid, som bilisterne oplever i køer på motorvejene:</p>

<p>- Med det in mente er det nogle rigtig gode projekter, som indtil videre er blevet præsenteret. Det er lige præcis de steder, hvor folk sidder i kø hver dag, i hvert fald når verden er normal, og der ikke er corona. Så set med de øjne er det positivt, siger Dennis Lange, som er chefkonsulent i FDM.</p>

<h2>Fra grøn tale til sort handling</h2>

<p>Der er dog ikke meget at juble over, hvis man kigger på udspillets effekt på udledningen af CO2. Det mener direktør Lars Midtiby fra Danmarks Naturfredningsforening:</p>

<p>- Det er blevet sagt, da regeringen trådte til, at valgets tale var grøn. I dag synes jeg, regeringens svar er sorte, siger han.</p>

<p>I Danmarks Naturfredningsforening mener man blandt andet, at den tredje Limfjordsforbindelse, som efter planen vil gå over den lille ø Egholm, vil ødelægge livsvilkårene for fredede dyrearter.</p>

<p>Og så mener man, at man i planen satser for entydigt på motorveje, hvor man ifølge Danmarks Naturfredningsforening ikke har gjort nok for at sikre, at der i fremtiden kommer flere miljøvenlige biler på vejene.</p>

<p>- Det her skubber bare yderligere i retning af, at vi ikke når de mål, vi har sat os, siger Lars Midtiby med henvisning til ambitionen om, at Danmark skal udlede 70 procent mindre CO2 i 2030.</p>

<p>Her er et overblik over de elementer i udspillet, som regeringen har valgt at dele med TV 2. Hele planen præsenteres torsdag klokken 12, og derefter skal regeringen forhandle en aftale på plads med et flertal i Folketinget.</p>


]]></content:encoded>
   </item>
   <item>
    <title>Boris Johnson &#x27;dybt bekymret&#x27; efter kapring af bus og angreb på betjente i Nordirland</title>
    <description>Utilfredshed med elementer i Brexit-aftalen og en nationalistisk begravelse har skabt grobund for ulmende uro i Nordirland. </description>
    <link>http://nyheder.tv2.dk/udland/2021-04-08-boris-johnson-dybt-bekymret-efter-kapring-af-bus-og-angreb-paa-betjente-i</link>
    <guid isPermaLink="true">http://cms.tv2.dk/node/2482213</guid>
    <pubDate>Thu, 08 Apr 2021 05:05:18 GMT</pubDate>
    <content:encoded><![CDATA[<p>Der ulmer en bekymrende ufred i Nordirland, som ellers har haft en fredsaftale mellem stridende parter siden 1998.</p>

<p>Natten til torsdag blev der bogstaveligt talt kastet flammer over et af de symboler, der holder freden på plads.</p>

<p>Det skete ved en af de fredsmure, der i 1969 blev opbygget for at skabe fred mellem katolske og protestantiske grupperinger i hovedstaden Belfast.</p>

<h2>Ild i gaderne</h2>

<p>Natten til torsdag blev der fra begge sider kastet molotovcocktails over en af murene, skriver BBC's journalist Emma Vardy, der dækkede urolighederne.</p>

<p>- Ild i portene ved fredsmuren mellem Shankill Road og Lanark Way i det nordlige Belfast. Omkring 100 personer fra hver side kaster molotovcocktails over muren i begge retninger, skriver hun på <a href="https://twitter.com/EmmaVardyTV" rel="noopener" target="_blank">Twitter</a>.</p>



<p>Når hun skriver "hver side" mener hun, at både såkaldte loyalister og nationalister deltog i natten optøjer.</p>

<p>I grove træk er loyalisterne tilhængere af, at Nordirland bevarer båndene til resten af Storbritannien, mens nationalisterne vil have, at Irland skal være én samlet nation. I skolebøgerne benævnes loyalisterne også som protestanter, mens nationalisterne typisk er katolikker.</p>

<h2>Kaprede en dobbeltdækkerbus</h2>

<p>Tidligere onsdag brændte loyalister også en dobbeltdækkerbus af i en gade tæt på fredsmuren, der adskiller området fra en nationalistisk højborg.</p>

<p>Først blev bussen kapret, hvorefter unge loyalister ifølge britiske medier satte ild til den.</p>



<p>I forbindelse med urolighederne er flere politibetjente også blevet angrebet med sten, ligesom en lokal journalist fra mediet <a href="https://www.belfasttelegraph.co.uk/news/northern-ireland/police-attacked-and-hijacked-bus-set-alight-as-disorder-breaks-out-in-west-belfast-40286084.html" rel="noopener" target="_blank">Belfast Telegraph</a> er blevet angrebet og har fået smadret sit udstyr.</p>

<p>Urolighederne har i større eller mindre grad fundet sted over hele påsken, og i alt 41 politibetjente er ifølge <a href="https://www.bbc.com/news/uk-northern-ireland-56669508" rel="noopener" target="_blank">BBC </a>blevet såret på nuværende tidspunkt. Ifølge mediet involverer urolighederne også helt unge uromagere ned til 13 år.</p>

<h2>Boris Johnson er "dybt bekymret"</h2>

<p>Nordirlands to største partier, Sinn Fein og DUP, har fordømt de voldelige handlinger fra demonstranterne.</p>

<p>Storbritanniens premierminister, Boris Johnson, skriver på Twitter, at "måden at løse forskelle på er gennem dialog, ikke gennem vold eller kriminalitet:</p>

<p>- Jeg er dybt bekymret over de scener, der udspiller sig i Nordirland. Særligt angrebene på politiet, der beskytter offentligheden og forretninger, angrebet på en buschauffør samt overfaldet på en journalist, skriver han.</p>

<p>Det er især unge loyalister, der i løbet af påsken har udtrykt deres utilfredshed med vold i gaderne, og netop påsken bærer en del af forklaringen bag voldshandlingerne. Påsken er vigtig rent symbolsk i Nordirland, da man langfredag i 1998 indgik den såkaldte Good Friday-fredsaftale.</p>

<p>Kerneelementet i Good Friday-aftalen er, at der aldrig må være kontrol ved grænsen mellem Irland og Nordirland, og den blev indgået for at forhindre yderligere voldsudgydelser mellem loyalister og nationalister.</p>

<p>Netop Good Friday-aftalen var genstand for megen opmærksomhed under Brexit-forhandlingerne, da man frygtede, at Storbritanniens udtræden ville resultere i brud på aftalen.</p>



<h2>Begravelse spiller en afgørende rolle</h2>

<p>Ifølge avisen <a href="https://www.independent.co.uk/news/uk/home-news/northern-ireland-riots-belfast-violence-b1827319.html" rel="noopener" target="_blank">The Independent</a> har Brexit-aftalen dog i et vist omfang skabt nogle handelsforhindringer, da Nordirland fortsat er en del af EU's indre marked, hvilket resten af Storbritannien ikke er.</p>

<p>Det har resulteret i, at for eksempel nogle madprodukter, planter og onlineleveringer ikke kan handles over grænsen, hvilket ifølge <a href="https://www.independent.co.uk/news/uk/home-news/northern-ireland-riots-belfast-violence-b1827319.html" rel="noopener" target="_blank">avisen</a> truer loyalisternes britiske identitet.</p>

<p>Men begravelsen af den fremtrædende IRA og Sinn Fein nationalist Bobby Storey i juni 2020 spiller også en afgørende rolle, skriver <a href="https://www.bbc.com/news/uk-northern-ireland-53275733" rel="noopener" target="_blank">BBC</a>.</p>

<p>Begravelsen blev en stor begivenhed, der tiltrak flere hundrede mennesker i gaderne, hvilket er typisk for irsk-katolske begravelser.</p>



<p>Men den fandt sted under en omfattende nedlukning af landet, hvor der på det tidspunkt kun måtte være 30 personer forsamlet.</p>

<p>Topfolk fra partiet Sinn Fein var til stede ved begravelsen, men de offentlige anklagere i Nordirland har valgt, at man ikke vil retsforfølge nogle af deltagerne ved begravelsen for at overtræde forsamlingsforbuddet.</p>

<p>Loyalistpartiet DUP har siden krævet, at regionens politichef bør træde tilbage på grund af håndteringen af efterspillet til begravelsen.</p>

<p>Omvendt har Sinn Fein beskyldt DUP for at sætte gnister til det ulmende oprør i landets gader ved at udtrykke modstand mod de nye handelsordninger efter Brexit.</p>
]]></content:encoded>
   </item>
   <item>
    <title>På 13 timer har danskerne ansøgt om boligtilskud for 250 millioner</title>
    <description>Første ansøgningsrunde til tilskud til energibesparende boligforbedringer er onsdag aften lukket.</description>
    <link>http://nyheder.tv2.dk/samfund/2021-04-07-pa-13-timer-har-danskerne-ansogt-om-boligtilskud-for-250-millioner</link>
    <guid isPermaLink="true">http://cms.tv2.dk/node/2482209</guid>
    <pubDate>Wed, 07 Apr 2021 21:29:38 GMT</pubDate>
    <content:encoded><![CDATA[<p>Efter blot 13 timer er Energistyrelsen onsdag aften nødt til igen at lukke for muligheden for at søge tilskud til boligforbedringer, der sparer energi.</p>

<p>Det skyldes, at styrelsen har modtaget ansøgninger for 250 millioner kroner, som var det beløb, der i denne omgang kunne ansøges for.</p>

<p>Det fremgår af hjemmesiden sparenergi.dk, hvor man siden klokken 10 onsdag formiddag har kunnet søge tilskud fra Bygningspuljen.</p>

<p>I den netop afsluttede ansøgningsrunde kunne der i alt søges om 250 millioner kroner. Der planlægges yderligere to ansøgningsrunder i løbet af 2021.</p>

<p>Fordi der er planlagt flere ansøgningsrunder i 2021, opfordrer Energistyrelsen dem, der ikke nåede at søge i denne omgang, til at prøve igen næste gang.</p>

<h2>Ny chance til sommer</h2>

<p>Styrelsen gør også opmærksom på, at der eksisterer andre tilskudsordninger, der yder støtte til forskellige boligprojekter.</p>

<p>- Vi glæder os over den store interesse for mere klimavenlige boliger. Hvis tilskud er afgørende, er der en ny chance i næste runde af puljen til sommer.</p>

<p>- Ønsker man at skifte opvarmningsform til varmepumpe, kan man allerede nu få varmepumpe på abonnement med støtte, siger Heidi Ingeman Koch, der er kontorchef i Energistyrelsen, i en pressemeddelelse.</p>

<p>Tilskuddene, man kan søge fra Bygningspuljen, skal gå til forbedringer af boligen, der sparer energi.</p>

<p>Det kan være varmepumper til bedre isolering og nye vinduer.</p>

<h2>Langt de fleste kan få tilskud</h2>

<p>Ifølge Energistyrelsen er der modtaget 8600 ansøgninger i den runde, som startede og sluttede onsdag.</p>

<p>De ansøgere, der nåede at indsende deres næsten færdige ansøgning, da ansøgningsrunden blev lukket, får mulighed for at indsende de kommende dage.</p>

<p>Energistyrelsen er nu i gang med at behandle de ansøgninger, der er modtaget. Det forventes, at langt de fleste ansøgere kan få tilskud, og der vil ikke blive givet afslag begrundet i, at puljens midler er opbrugt.</p>

<p>Ansøgere skal ikke foretage sig andet end at vente på svar.</p>

<p>- Vi behandler ansøgninger, så hurtigt vi kan og i den rækkefølge, de er modtaget. Vi er allerede i gang med sagsbehandlingen, og de første vil få svar i indeværende uge.</p>

<p>- Vi vil meget gerne prioritere ressourcer til behandling af ansøgninger og opfordrer derfor ansøgere til at minimere antallet af henvendelser vedrørende status for sagsbehandlingen, siger Heidi Ingeman Koch.</p>

<p>Samlet er der afsat 675 millioner kroner til tilskud i 2021.</p>

<p>Det bliver også muligt at søge om tilskud efter i år, da der er afsat i alt cirka 2,5 milliarder kroner til Bygningspuljen fra 2020 til 2026.</p>
]]></content:encoded>
   </item>
   <item>
    <title>Kinesisk tv udvisker logoer fra Nike, Adidas og Puma</title>
    <description>Internationale sko- og tøjproducenter straffes nu også i fjernsynet for deres kritik af strafarbejde til uighurerne.</description>
    <link>http://nyheder.tv2.dk/udland/2021-04-08-kinesisk-tv-udvisker-logoer-fra-nike-adidas-og-puma</link>
    <guid isPermaLink="true">http://cms.tv2.dk/node/2482199</guid>
    <pubDate>Thu, 08 Apr 2021 03:28:14 GMT</pubDate>
    <content:encoded><![CDATA[<p>Kina strammer nu kursen over for de udenlandske tøj- og skofirmaer, der kritiserer bomuldsproduktionen i den kinesiske Xinjiang-provins.</p>



<p>En række internationale firmaer, med tøjkæden H&amp;M og skoproducenten Nike i spidsen, har lovet ikke at benytte bomuld, som er høstet ved tvangsarbejde, i deres produkter.</p>

<p>Det har skabt en storm af vrede mod firmaerne i Kina, der afviser, at der finder tvangsarbejde sted i Xinjiang.</p>

<p>Nu er kinesisk tv gået så langt, at man slører alle medvirkendes tøj og sko, hvis de viser logoer fra nogle af de protesterende firmaer, skriver <a href="https://www.bbc.com/news/world-asia-china-56658455">BBC.</a></p>

<p>Det omfattende arbejde med at udviske logoer og produktnavne som Nike, Adidas eller Puma har i nogle tilfælde ført til, at populære realityprogrammer eller talentkonkurrencer er blevet udsat uden nogen officiel forklaring, beretter BBC.</p>



<h2>Kritik af tvangsarbejde</h2>

<p>De vestlige firmaer har pådraget sig kinesernes vrede, fordi de har udtrykt deres støtte til græsrodsinitiativet <a href="https://bettercotton.org/">Better Cotton Initiative</a> (BCI).</p>

<p>BCI har advaret om, at der er stor risiko for, at <a href="https://www.bbc.co.uk/news/extra/nz0g306v8c/china-tainted-cotton">den muslimske minoritet uighurernes tvangsarbejde</a> er en del af grundlaget for den store bomuldsproduktion i Xinjiang.</p>

<p>Nike har for eksempel udsendt en erklæring, hvori selskabet udtrykker sin ”bekymring over rapporterne om tvangsarbejde i regionen”.</p>

<p>- Vi har sikret os, at vores underleverandører ikke længere bruger stof eller garn fra regionen, skriver Nike i erklæringen.</p>

<h2>Shitstorm og straf</h2>

<p>Selskabernes udmeldinger er i flere tilfælde flere måneder gamle, men sagen eksploderede for et par uger siden, efter at EU, USA, Canada og Storbritannien indførte sanktioner mod en række kinesiske embedsmænd for deres rolle i undertrykkelsen af uighurerne.</p>



<p>Det startede som en shitstorm på sociale medier mod firmaerne H&amp;M og Nike anført af Det Kommunistiske Partis ungdomsafdeling.</p>

<p>En række kendte musikere og skuespillere opsagde deres sponsorkontrakter med de vestlige firmaer, mens andre opfordrede til boykot.</p>

<p>Det stod hurtigt klart, at angrebet blev bakket op fra officielt hold.</p>

<p>H&amp;M’s og andre store detailkæders netbutikker forsvandt pludseligt fra nettet i Kina, mens vejviser-apps på nogle telefoner pludseligt var ude af stand til at vise vej til for eksempel H&amp;M’s butikker.</p>

<p>Nu er selskabernes logoer og brandnavne altså også forsvundet fra nogle kinesiske tv-stationer.</p>
]]></content:encoded>
   </item>
   <item>
    <title>Sådan fik regeringen maksimalt fokus på ny plan for infrastruktur</title>
    <description>Flere ministre blev onsdag sendt i byen for at tale om den nye plan. Også selvom det er langt fra deres ministerområde.
</description>
    <link>http://nyheder.tv2.dk/politik/2021-04-07-saadan-fik-regeringen-maksimalt-fokus-paa-ny-plan-for-infrastruktur</link>
    <guid isPermaLink="true">http://cms.tv2.dk/node/2482207</guid>
    <pubDate>Wed, 07 Apr 2021 21:51:54 GMT</pubDate>
    <content:encoded><![CDATA[<p>En tredje limfjordsforbindelse, udvidelse af motorveje og en mulig forbindelse mellem Als og Fyn.</p>

<p>Det er en del af <a href="https://nyheder.tv2.dk/politik/2021-04-07-regeringen-vil-lave-ny-limfjordsforbindelse-og-flere-nye-motorveje" rel="noopener" target="_blank">elementerne i regeringens nye store infrastrukturplan</a>. Men planen i sin helhed bliver først præsenteret på et pressemøde torsdag klokken 12.</p>

<div class="embedded-quote o-article_body_full page-embed">
<blockquote>
<p>Man kan synes, det er meget mærkeligt, at det er en forsvarsminister, der skal stå og tale om udbygning af motorvejen omkring Odense</p>
<cite>Troels Mylenberg, politisk redaktør</cite>
</blockquote>
</div>

<p>Regeringen har nemlig valgt kun at afsløre dele af planen onsdag aften, og det har den gjort på en måde, så der var en nyhed til de fleste af regionerne.</p>

<p>De forskellige nyheder var tilmed timet til klokken 19.30, hvor TV 2-regionerne sender deres nyhedsudsendelser. Samtid kunne TV2.DK og DR.DK også fortælle om de dele af udspillet.</p>

<p>Og der er en god grund til, at regeringen har valgt at lancere sin store plan på den måde, forklarer TV 2s politiske redaktør, Troels Mylenberg.</p>

<p>- Meningen er, at man skal få maksimalt fokus på de enkelte projekter. For regionale medier vil selvfølgelig lægge det frem, som påvirker lige præcis deres region. Så det vil sige, at regeringen har forsøgt at lancere det her som én stor gaveregn, hvor alle har fået et eller andet, siger han.</p>

<h2>Godt kommunikationshåndværk</h2>

<p>Samtidig udelukker det eventuelle diskussioner om de projekter, der måske ikke er med i planen, eller om det er den rigtige måde at bruge vores fælles midler på. For ingen ved, hvad planen præcis indeholder i sin helhed.</p>

<p>På den måde har regeringen sikret kontrollen med, hvad der fylder dagsordenen det kommende døgns tid. Og det er godt kommunikationshåndværk, mener Troels Mylenberg. For i politisk kommunikation siger man, at den første vinkel altid vinder.</p>

<p>- Det er helt klart en strategi, at man gerne vil have, at alle nu taler om, hvad de får. Først bagefter taler man så om, hvad man ikke får, siger den politiske redaktør.</p>

<p>Strategien betød for eksempel, at <a href="https://www.tv2nord.dk/den-3-limfjordsforbindelse/regeringen-fremlaegger-plan-nu-skal-den-3-limfjordsforbindelse-vedtages" rel="noopener" target="_blank">TV 2 Nord</a> kunne skrive på sin hjemmeside klokken 19.30, at regeringen ønsker en tredje limfjordsforbindelse over Egholm.</p>

<p>Samtidig kunne <a href="https://www.tv2ostjylland.dk/aarhus/efter-aartiers-ventetid-regeringen-vil-have-bygget-marselistunnelen" rel="noopener" target="_blank">TV 2 Østjylland</a> skrive, at regeringen vil anlægge en tunnel under Marselisborg Boulevard i Aarhus.</p>

<p>Og <a href="https://www.tv2lorry.dk/lorryland/regeringen-klar-med-milliarder-til-hilleroedmotorvejen-skal-forlaenges-og-udvides" rel="noopener" target="_blank">TV 2 Lorry</a> kunne – også klokken 19.30 - skrive, at regeringen vil prioritere en udvidelse af Hillerødmotorvejen nord for København.</p>

<p>Imens havde stort set alle medierne en minister med i deres udsendelser og artikler.</p>

<h2>Forsvarsminister talte om motorvej</h2>

<p>Hos TV 2 Lorry var det eksempelvis Nick Hækkerup, der fortalte om regeringens planer for en motorvejsudvidelse, selvom han er justitsminister.</p>

<p>TV 2 Øst havde fået en kommentar fra Kaare Dybvad, der er indenrigs- og boligminister, og forsvarsminister Trine Bramsen var med hos TV 2 Fyn.</p>

<p>- Man kan synes, det er meget mærkeligt, at det er en forsvarsminister, der skal stå og tale om udbygning af motorvejen omkring Odense, men så skal man bare se, hvor hun er valgt, siger Troels Mylenberg med henvisning til, at Tine Bramsen er valgt på Fyn.</p>

<p>Det samme gælder for de andre ministre. De udtalte sig til de regionale medier, hvor de er valgt. Og det er nøje bestemt af Socialdemokratiets pressetjeneste, fortæller Troels Mylenberg.</p>

<p>- Og der er ikke nogen regionale medier, der siger nej til at få en minister, der er lokalt valgt, til at stille op. Det er ikke hver dag, de gør det, så det er godt tænkt, og det er jo også spin, siger Troels Mylenberg.</p>

<h2>Borgmestre labber det i sig</h2>

<p>Dermed gør regeringen ifølge den politiske redaktør maksimalt brug af de lokalt kendte og lokalt valgt ministre.</p>

<p>- Der kan man bare sige, at det er dygtigt politisk kommunikativt håndværk, men der er sikkert også nogle, der vil synes, at den er lige en tand for tyk, siger han.</p>

<p>Men det hænger også sammen med, at regeringen gerne vil gøre projekterne til en del af årets kommunalvalgkamp, fordi infrastruktur og trafikinvesteringer fylder enormt meget i de kommunale diskussioner.</p>

<div class="embedded-quote o-article_body_full page-embed">
<blockquote>
<p>Det er noget, som de socialdemokratiske borgmestre sidder derude og labber i sig</p>
<cite>Troels Mylenberg, politisk redaktør</cite>
</blockquote>
</div>

<p>Her hæfter Troels Mylenberg sig ved, at mange af de projekter, regeringen har afsløret onsdag aften, er i socialdemokratiske kommuner som Aalborg, Odense, Aarhus, Favrskov og Hillerød.</p>

<p>Her kan den slags projekter være lige præcis den håndsrækning, som borgmestre sukker efter til at skyde gang i en kommunalvalgkamp.</p>

<p>- Det er noget, som de socialdemokratiske borgmestre sidder derude og labber i sig, siger Troels Mylenberg.</p>

<p>Hele regeringens udspil præsenteres torsdag klokken 12 i Kalundborg af finansminister Nicolai Wammen, transportminister Benny Engelbrecht og indenrigs- og boligminister Kaare Dybvad.</p>
]]></content:encoded>
   </item>
   <item>
    <title>Sovjetisk version af &#x27;Ringenes Herre&#x27; fundet efter 30 år</title>
    <description>Mere end 1,3 millioner fans har fundet vej til Youtube, hvor en sovjetisk fortolkning af &#x27;Ringenes Herre&#x27; i sidste uge blev offentliggjort. </description>
    <link>http://nyheder.tv2.dk/udland/2021-04-07-sovjetisk-version-af-ringenes-herre-fundet-efter-30-aar</link>
    <guid isPermaLink="true">http://cms.tv2.dk/node/2482205</guid>
    <pubDate>Wed, 07 Apr 2021 21:41:24 GMT</pubDate>
    <content:encoded><![CDATA[<p>En sovjetisk udgave af J.R.R. Tolkiens trilogi 'Ringenes Herre' er dukket op efter 30 år.</p>

<p>Fans har ellers forgæves forsøgt at lede efter filmen ”Khraniteli”, som er navnet på den sovjetiske version, siden den blev vist på tv-stationen Leningrad i 1991.</p>

<p>Filmen er baseret på den første af Tolkiens bøger og ligger nu på Youtube efter, at den russiske tv-kanal<strong> </strong>5 TV har lagt den op i to dele.</p>

<p>Og som man kan se i klippet nedenunder, er det i en noget anden udgave, end vi kender den fra instruktøren Peter Jacksons hånd.</p>



<h2>Havde et anstrengt forhold til Tolkien</h2>

<p>Første del er i skrivende stund blevet set mere end 1,3 millioner gange.</p>

<p>Men selvom fundet har skabt jubel på internettet, tager de hardcore Tolkien-fans det mere stille og roligt, fortæller Lars-Terje Lysemose, der er medstifter af den danske Tolkien-forening.</p>

<p>Den store Tolkien-fan tilføjer dog, at fundet er specielt i den forstand, at Sovjetunionen havde et anstrengt forhold til J.R.R. Tolkien og hans univers.</p>

<p>Det skyldes ifølge Lars-Terje Lysemose, at forfatteren, der foruden 'Ringenes Herre' også har skrevet 'Hobbitten', havde et meget opdelt syn på godt og ondt.</p>

<p>- Han skildrede vesten som de gode og østen som de onde, fortæller han og henviser til, at det fiktive land Mordor skal symbolisere det totalitære samfund i øst.</p>



<p>Det anspændte forhold medførte, at de sovjetiske oversættelser af 'Ringenes Herre' blev kraftigt censureret. I stedet lavede de deres egne oversættelser, som bar mere præg af børnelitteratur, fortæller medstifteren bag den danske Tolkien-forening.</p>

<p>Og netop det mere barnagtige univers kommer især til udtryk i den nyfundne version, mener Lars-Terje Lysemose.</p>

<h2>Et festligt og farverigt univers</h2>

<p>Kigger man kommentarsporene igennem på YouTube, ser filmen ud til at vække stor begejstring blandt flere fans.</p>

<p>En bruger skriver for eksempel, ”at han bliver nødt til at lære russisk, så han kan se dette mesterværk”, mens en anden bruger skriver ”bedste version nogensinde, og jeg kan ikke engang et eneste ord på russisk”.</p>

<p>Men Lars-Terje Lysemose er ikke synderligt imponeret over de klip, han indtil videre har set og kalder dem for amatøragtige. Hvis man trænger til at trække på smilebåndet, mener han dog, at den kan være værd at se.</p>

<p>- Den er i hvert fald meget festlig og farverig at se på, siger han.</p>

<p>Der findes udover den sovjetiske filmatisering også flere andre udgaver af trilogien - blandt anden en svensk version fra 1971. Det er altså ikke kun Peter Jacksons filmatisering med blandt andet Elijah Wood og Orlando Bloom i hovedrollerne, som har fundet frem til tv-skærmene.</p>

<p>Og Lars-Terje Lysemose har set de fleste. Når han en dag får god tid, regner han derfor også med at sætte sig ned og se de omkring to timer, som filmen varer.<strong> </strong></p>
]]></content:encoded>
   </item>
   <item>
    <title>Hvis Jens Lundgren fik valget, ville han ikke vaccinere sin datter med AstraZeneca</title>
    <description>Vaccinen er fortsat sat på pause indtil 15. april. </description>
    <link>http://nyheder.tv2.dk/2021-04-07-hvis-jens-lundgren-fik-valget-ville-han-ikke-vaccinere-sin-datter-med-astrazeneca</link>
    <guid isPermaLink="true">http://cms.tv2.dk/node/2482202</guid>
    <pubDate>Wed, 07 Apr 2021 20:31:30 GMT</pubDate>
    <content:encoded><![CDATA[<p>AstraZeneca er ”ikke rigtig god” at give til yngre personer, lyder det fra Jens Lundgren, der er professor i infektionsmedicin på Rigshospitalet.</p>

<p>Den omstridte vaccine, der indtil videre er sat på pause i Danmark, giver i højere grad mening at give til den ældre del af befolkningen, siger han.</p>

<p>- De er i højere risiko for at blive alvorligt syge med coronavirus, og hvis der ikke er alternative vacciner, kan man tage den i brug, siger han til TV 2.</p>



<p>Bivirkningerne ved vaccinen er ”så alvorlige og kan være dødbringende”, og derfor vurderer Jens Lundgren, at det er for risikabelt at få vaccinen for yngre, der ikke er i farezonen for at få et alvorligt coronaforløb.</p>

<p>- Balancen er ikke rigtig god hos yngre, der godt kan tåle at blive syge, lyder det.</p>

<p>Og hvis han laver ”datter-testen”, har han et klart svar.</p>

<p>- Hvis jeg spørger mig selv, om jeg ville give den her vaccine til min datter, der er 30 år, ville jeg sige nej, siger professoren.</p>

<h2>"Usædvanlige sygdomsbillede"</h2>

<p>Tidligere på dagen onsdag holdt Det Europæiske Lægemiddelagentur, EMA, pressemøde. Det handlede om den konklusion, sikkerhedskomitéen PRAC havde nået i forbindelse med undersøgelser af indberetninger om usædvanlige blodpropper hos vaccinerede med AstraZeneca.</p>

<p>Udmeldingen var, at man mener, at der er en "mulig sammenhæng". Samtidig understregede de tre EMA-fagfolk, der var til stede på det virtuelle pressemøde, flere gange, at fordelene ved vaccinen opvejer ulemperne ved bivirkningerne.</p>



<p>I alt har man undersøgt 86 europæiske tilfælde af det "usædvanlige sygdomsbillede". 18 af dem har haft et "fatalt" udfald, hvoraf et dødsfald er sket i Danmark.</p>

<p>- Efter lange debatter i komitéen er vores konklusion, at de her blodpropper er meget sjældne bivirkninger ved vaccinen, sagde Sabine Straus, læge ved EMA og leder af PRAC.</p>

<p>34 millioner mennesker er blevet vaccineret med vaccinen i EU og Storbritannien.</p>

<h2>Holder fast i pause</h2>

<p>Lægemiddelstyrelsen holder fast i, at vaccinen fra AstraZeneca fortsat er på pause indtil 15. april.</p>

<p>Det skrev styrelsen i en pressemeddelelse tidligere på aftenen onsdag.</p>

<p>- Om vaccinationerne med AstraZeneca skal genoptages (...) afhænger af smittetrykket og tilgængeligheden af andre vacciner i de enkelte lande. I Danmark har Sundhedsstyrelsen foreløbigt sat AstraZeneca-vaccinen på pause indtil den 15. april, skrev Lægemiddelstyrelsen i pressemeddelelsen.</p>



<p>Lige knap 150.000 har påbegyndt vaccinen med AstraZeneca. Godt 500 har fået begge stik.</p>
]]></content:encoded>
   </item>
   <item>
    <title>Familien til dreng, der rakte &#x27;fuck&#x27; på omtalt billede, klager over Mette Frederiksen til Datatilsynet </title>
    <description>Når man deler et billede med genkendelige personer, skal man være sikker på, at der er blevet indhentet et tydeligt samtykke, siger it-advokat. </description>
    <link>http://nyheder.tv2.dk/samfund/2021-04-07-familien-til-dreng-der-rakte-fuck-paa-omtalt-billede-klager-over-mette</link>
    <guid isPermaLink="true">http://cms.tv2.dk/node/2482192</guid>
    <pubDate>Wed, 07 Apr 2021 19:19:07 GMT</pubDate>
    <content:encoded><![CDATA[<p>18. marts delte statsminister Mette Frederiksen (S) på sine sociale medier, hvad der først syntes at være et harmløst fællesbillede af hende og 9.A på Bavneskolen i Dalby.</p>

<p>Men kort tid efter udviklede sagen sig for statsministeren og eleven Nick Larsen.</p>



<p>Nick Larsen valgte nemlig i en impulsiv handling at pege en strakt langemand mod kameralinsen, idet kameraet blev udløst. Efterfølgende er billedet gået viralt og blevet til en offentlig joke.</p>

<p>Onsdag har familien til eleven valgt at klage over Mette Frederiksen til Datatilsynet, skriver <a href="https://www.berlingske.dk/politik/familien-til-dreng-paa-staerkt-omdiskuteret-billede-klager-over-mette" rel="noopener" target="_blank">Berlingske</a>.</p>

<p>Familien mener, at statsministeren brugte billedet til at føre politisk kampagne uden forældrenes samtykke.</p>

<p>- Der er blevet taget et billede, jeg ikke er bevidst om. Hun (Mette Frederiksen, <em>red.</em>) har brugt det til et politisk gøremål, uden vi vidste det, og det må man ikke, siger Nick Larsens far Tim Larsen til TV 2.</p>

<p>Ifølge Tim Larsen troede sønnen, at billedet skulle bruges til et klassebillede, men havde han vidst, at statsministeren ville lægge det op på hendes sociale medier, havde han aldrig sagt ja, fortæller han.</p>

<p>Familien mener derfor, at der er sket en overtrædelse af GDPR-lovgivningen, og de vil nu have afprøvet sagen ved Datatilsynet, der holder øje med, om reglerne for databeskyttelse bliver overholdt.</p>

<h2>Der skal gives et tydeligt samtykke</h2>

<p>Spørger man it-advokaten i Bird &amp; Bird Martin von Haller Grønbæk er der tale om overtrædelse af persondatalovgivningen, hvis der ikke er blevet givet et tydeligt samtykke.</p>

<p>Han vil ikke forholde sig til den konkrete sag, men siger, at et samtykke både kan gives mundtligt eller skriftligt, så længe det er blevet tydeligt skitseret, hvad samtykket skal bruges til, og at det er blevet givet på forhånd.</p>

<p>- I virkeligheden er sagen ikke så svær. Det er en sag, der handler om, at man tager nogle billeder, hvor der er genkendelig personer på. Det må man ikke gøre, med mindre man har en hjemmel til det, siger it-advokaten til TV 2.</p>



<p>Martin von Haller Grønbæk fortæller yderligere, at der er forskel på, om man giver sit samtykke til brug ved pressen, markedsføring eller politisk kommunikation.</p>

<p>Og i det her tilfælde mener Nick Larsens far, at der er tale om politisk kommunikation.</p>

<p>Til Berlingske forklarer Tim Larsen sit argument med, at Mette Frederiksens Facebook-side føres som formand for Socialdemokratiet og ikke som statsminister samtidig med, at den er registreret som politiker.</p>

<p>Desuden siger han, at der er blevet brugt 600.000 kroner på annoncering, og at siden har 12 administratorer.</p>

<h2>Modtog trusler</h2>

<p>Delingen af Nick Larsens strakte langemand på statsministerens sociale medier har efterfølgende fået store konsekvenser for familien, fortæller Tim Larsen.</p>

<div class="embedded-quote o-article_body_full page-embed">
<blockquote>
<p>De truede med at halshugge min søn</p>
<cite>Tim Larsen, far til elev på billedet</cite></blockquote>
</div>

<p>I dagene efter Mette Frederiksen havde lagt fællesbilledet ud, blev det delt igen og igen.</p>

<p>Nogle roste Nick Larsen for sin handling, heriblandt protestgruppen Men in Black, mens andre kastede kaskader af grimme ord efter 9. klasseseleven og hans familie.</p>

<p>- De truede med at halshugge min søn. Der var endda folk, der skrev, at de ville møde op på min adresse, fortæller Tim Larsen.</p>

<p>Til sidst blev de hadske beskeder og trusler så mange, at faren skrev ind til Statsministeriet med et ønske om at få fjernet billedet.</p>



<p>Ifølge Tim Larsens udlægning nægtede Statsministeriet i første omgang at fjerne billedet, de ville i stedet kun slette kommentarerne. Noget der fik faren til at undre sig, da han mente, at kommentarerne skulle være fjernet før.</p>

<p>Han fortæller, at han blev ved med at insistere på, at billedet også skulle væk, og i dag er det fjernet fra alle statsministerens platforme.</p>

<p>TV 2 har kontaktet Socialdemokratiet for at høre, hvorvidt de undlod at moderere kommentarsporene i den tid opslaget stadig var aktivt.</p>

<p>I en skriftlig meddelelse svarer de tilbage, at kommentarsporet er blevet modereret efter de gældende retningslinjer for partiets Facebook-sider.</p>

<h2>Risikerer næppe en bøde</h2>

<p>I dag modtager familien stadig trusler, siger Tim Larsen. Og han mener derfor, at klagen er nødvendig, så han fremover kan sikre sin søn mod lignende scenarier.</p>

<p>- Hvis jeg skal beskytte Nick og andre børn i fremtiden, så tænker jeg, at jeg så må jeg afprøve den GDPR-lov og se, om den virker. Min holdning er, at jeg gør det for Nick.</p>

<p><em>Men skaber du ikke bare ny opmærksomhed om din søn?</em></p>

<p>- Jeg mener ikke, at det er ny opmærksomhed. Jeg prøver på at bevise over for folk, at det er Mette Frederiksen, der har lavet en fejl. Det er ikke min søn, der har delt et billede, der ikke skulle deles.</p>



<p>It-advokat Martin von Haller Grønbæk fortæller, at sagen nu vil blive behandlet i Datatilsynet, hvor den anden part - i det her tilfælde Socialdemokratiet - vil få mulighed for at fremføre deres argumenter.</p>

<p>Hvis det viser sig, at Nick Larsens familie får medhold i deres klage, tror Martin von Haller Grønbæk ikke, at den vil ende ud i en bøde.</p>

<p>- Det vil formentlig blot resultere i en kritik af den anklagede part, siger han.</p>

<p><em>Opdateret 21.47: To steder i artiklen er "Statsministeriet" rettet til "Socialdemokratiet" kort efter første udgave af denne artikel blev udgivet, da det er Socialdemokratiet, der håndterer statministerens profiler, og dem TV 2 har indhentet en skriftlig kommentar fra.</em></p>
]]></content:encoded>
   </item>
   <item>
    <title>Vacciner er blevet storpolitik – og indtil nu ligner Rusland og Kina vinderne</title>
    <description>Mens vestlige lande slås om vaccinerne, deler Rusland og Kina ud af dem. Til gengæld får de noget andet værdifuldt.</description>
    <link>http://nyheder.tv2.dk/samfund/2021-04-07-vacciner-er-blevet-storpolitik-og-indtil-nu-ligner-rusland-og-kina-vinderne</link>
    <guid isPermaLink="true">http://cms.tv2.dk/node/2481633</guid>
    <pubDate>Wed, 07 Apr 2021 18:50:41 GMT</pubDate>
    <content:encoded><![CDATA[<p>Støvet hvirvler op, idet hjulene fra et stort transportfly rammer landingsbanen. Det er lastet med tusindvis af hætteglas fyldt med verdens - måske - mest eftertragtede væske.</p>

<p>- Man vil huske hvis fly, det var, der landede. For det her kapløb handler om liv og død, siger Lykke Friis, der er direktør for Tænketanken Europa.</p>

<p>Hun taler om vaccinekapløbet.</p>

<p>- For eksempel i Afrika vil man huske, om det var russerne, kineserne, europæerne eller amerikanerne, der gjorde, at man overlevede. Vaccinerne er en form for blød magt, en ny valuta, som man ikke skal underkende, siger Lykke Friis.</p>



<p>I kølvandet på kapløbet om coronavaccinerne er opstået det, der er blevet kaldt 'vaccinediplomati'. For vaccinerne kan veksles til penge, men i høj grad også politisk indflydelse.</p>

<p>Og mens vestlige lande har nok at gøre med at rulle vaccinerne ud inden for egne grænser, har det skabt en chance, som særligt to lande har formået at gribe.</p>

<h2><strong>Kinesisk charmeoffensiv</strong></h2>

<p>Kort efter at coronavirussen blev opdaget, blev et madmarked i Kina udråbt som virussens arnested. Derfor havde kineserne brug for at styrke deres image, fortæller Mette Thunø, der er lektor og ph.d. i kinastudier på Aarhus Universitet.</p>

<p>Så den kinesiske regering tog hurtigt en beslutning: De skulle være en af de førende nationer, når det gjaldt produktion af vacciner mod coronavirus. Også selvom det store land nærmest aldrig før har gjort sig bemærket på medicinalmarkedet.</p>

<p>Nu, mindre end et år efter, er missionen lykkedes, og Kina er p.t. verdens tredjestørste producent af vacciner mod coronavirus. En vaccine der dog ikke er godkendt i nogle vestlige lande, ligesom data for <a href="https://www.reuters.com/article/us-health-coronavirus-who-china-vaccines-idUSKBN2BN1K8">vaccinens effektivitet ifølge Reuters</a> endnu ikke er lagt offentligt frem.</p>

<p>- Kina arbejder med at donere og sælge vacciner på alle fronter, og en masse lande har taget imod dem i mangel af bedre, siger Mette Thunø.</p>



<p>Det er blandt andet lande i Mellemøsten og Afrika samt Colombia og Indonesien, der ruller Sinopharm-vaccinen ud i stor stil. Nogle har fået den gratis, mens andre har taget lån hos Kina for at købe den.</p>

<div class="embedded-quote o-article_body_full page-embed">
<blockquote>
<p>Det her er i høj grad også en propagandakrig</p>
<cite>Lykke Friis, direktør, Tænketanken Europa</cite></blockquote>
</div>

<p>For de indtil videre over 100 millioner eksporterede doser har Kina fået noget værdifuldt til gengæld, lyder det fra Mette Thunø.</p>

<p>- De har opnået en ny rolle, hvor den kinesiske ledelse kan fremstille sig som en global, innovativ og ansvarlig stormagt, siger hun.</p>

<h2>Russisk stolthed</h2>

<p>Den anden stormagt, der har udnyttet tomrummet i vaccinekapløbet, er Rusland.</p>

<p>Erik Kulavig, der er lektor i russisk historie ved Syddansk Universitet, drager paralleller mellem vaccinerne og en sovjetisk stolthed.</p>

<p>- Under Den Kolde Krig eksporterede Sovjetunionen Lada-biler til vesten, selvom det var en underskudsforretning. Men det handlede om, at man gerne ville fremstå som et avanceret industriland, siger Erik Kulavig.</p>

<p>Situationen i dag drejer sig om mere end politiske interesser, for det handler også om sundhedsmæssige og økonomiske muligheder. Men det er tydeligt, at vaccinerne for Rusland er et middel til at opnå mere end bare penge, mener Erik Kulavig.</p>

<p>Navnet 'Sputnik V' er heller ikke tilfældigt, for det hed verdens første satellit, der blev fremstillet af Sovjetunionen, også.</p>

<p>- Det spiller på, at vaccinen er endnu et epokegørende, videnskabeligt gennembrud. Det er noget, man er stolt af, siger Erik Kulavig.</p>



<p>I store dele af Sydamerika, Iran og Mexico vaccinerer man med Sputnik V, samtidig med at vaccinen er gået fra at være en underdog, som ingen vestlige lande tog seriøst, til et reelt alternativ.</p>

<p>Ungarn og Slovakiet er i gang med at rulle vaccinen ud, og så sent som i denne uge sagde Østrigs kansler, Sebastian Kurz, at Østrig overvejede at købe en million russiske vaccinedoser uden om EU.</p>

<p>Alt dette sker samtidig med, at Rusland ifølge de seneste <a href="https://ourworldindata.org/explorers/coronavirus-data-explorer?zoomToSelection=true&amp;pickerSort=desc&amp;pickerMetric=population&amp;Metric=People+vaccinated&amp;Interval=Cumulative&amp;Relative+to+Population=true&amp;Align+outbreaks=false&amp;country=CHL~ISR~RUS~GBR~USA~DNK~European+Union~CHN">offentlige vaccinationsdata fra Oxford Universitet</a> kun har påbegyndt vaccination af 5,31 procent af sin befolkning. Til sammenligning ligger gennemsnittet i EU-landene på 13,1 procent.</p>

<p>Man bør "droppe de geopolitiske skyklapper", når det handler om vacciner, <a href="https://www.politico.eu/article/austria-in-talks-with-russia-for-1m-sputnik-vaccine-doses/">lød det fra Kurz.</a> Men det er Lykke Friis uenig i.</p>

<p>- Man kan ikke fjerne, at der er geopolitiske interesser på spil i det her også. Uanset hvad så skal vacciner fra Rusland eller Kina udsættes for samme eksamination som andre vacciner, siger hun med henvisning til Sputniks manglende godkendelse fra det europæiske lægemiddelagentur.</p>

<h2>Hvad med EU?</h2>

<p>Splittelsen i EU er en sejr for Rusland, mener Lykke Friis.</p>

<p>I begyndelsen af pandemien havde EU fokus på at samarbejde og få vacciner eksporteret til andre dele af verden for at afbøde pandemiens konsekvenser.</p>

<p>Først og fremmest gennem <a href="https://laegemiddelstyrelsen.dk/da/nyheder/2020/danmark-og-eu-er-med-i-international-vaccinealliance-for-at-sikre-covid19-vacciner-til-lav-og-mellemindkomstlande/">COVAX-samarbejdet</a>, hvor man gav penge til indkøb af vacciner. Men fordi der lige nu er så mange om så få doser, er det begrænset, hvor mange vacciner COVAX sender afsted – indtil videre er det <a href="https://news.un.org/en/story/2021/04/1089042">36 millioner doser </a>ud af et mål på to milliarder.</p>

<div class="embedded-quote o-article_body_full page-embed">
<blockquote>
<p>EU mister terræn i den verden, som vi før har set som vores baggård</p>
<cite>Mette Thunø, lektor i Kinastudier</cite></blockquote>
</div>

<p>Efterhånden som kaos i leveringsplanerne og beskyldninger om vaccinenationalisme meldte sig i Bruxelles, er solidariteten gledet i baggrunden.</p>

<p>- Der ligger en stor udfordring i at få styr på vaccinesituationen for EU. Men det hjælper lidt på det, at USA er stemplet ind igen, efter Biden er blevet valgt, siger Lykke Friis.</p>

<h2>Propagandakrigen</h2>

<p>Det kan lyde underligt, at man sender vacciner ud af sit land, selvom langt fra hele befolkningen er vaccineret. Men det er præcis den strategi, som Kina og Rusland har – og det er der flere grunde til.</p>

<p>I Kina har man holdt virussen i et jerngreb, så smittetallene er lave. Derfor bliver vaccinen ikke set som det vendepunkt, det bliver herhjemme, fortæller Mette Thunø.</p>

<p>I Rusland er der ret massiv vaccinemodstand i befolkningen – <a href="https://www.bbc.com/news/world-europe-56250456">en undersøgelse fra marts </a>viste, at kun 30 procent ville takke ja til en vaccination. Det gør det lettere at sende doserne ud af landet.</p>

<p>Man skal heller ikke underminere den massive propaganda, der er en del af landenes vaccineprogram, lyder det fra både Kinaforskeren og Lykke Friis.</p>

<p>På Sputnik-vaccinens <a href="https://twitter.com/sputnikvaccine">Twitter-profil </a>bliver der dagligt skrevet pseudo-nyheder om vaccinen og kritik af konkurrenterne, mens <a href="https://www.instagram.com/sputnik_vaccine/">Sputnik V's Instagram </a>har billeder af statsledere, der bliver vaccineret, og opslag, hvor man kan vinde en rejse til Rusland.</p>

<p>- Det her er i høj grad også en propagandakrig, siger Lykke Friis.</p>



<h2>Ubekendt kan vende billedet på hovedet</h2>

<p>Konsekvensen af vaccinekapløbet er, at de store magtbalancer rykker endnu hurtigere, end de gjorde førhen.</p>

<p>Og lige nu ser det ud til, at vinderne skal findes et stykke fra os, lyder det fra de tre eksperter.</p>

<p>- EU mister terræn i den verden, som vi før har set som vores baggård, siger Mette Thunø.</p>

<p>- Lige nu ser det ud til, at Kina er en de største vindere i det her kapløb.</p>

<p>Der er dog stadig en stor joker i spørgsmålet om vaccinerne. Det er sikkerheden og effekten af vaccinerne, som der lige nu er flere spørgsmål end klare svar på.</p>



<p>Lykke Friis vender tilbage til billedet af flyene fyldt med vaccinedoser, der lander i et afrikansk land.</p>

<p>For hvis der melder sig bivirkninger eller usikkerheder om Sinopharm eller Sputnik V, vil det billede blive vendt på hovedet.</p>

<p>- Så er Rusland og Kina det modsatte af de barmhjertige redningsmænd. Så kan vaccinerne blive en boomerang, der rammer dem i hovedet, siger hun.</p>


]]></content:encoded>
   </item>
   <item>
    <title>Dagens overblik: Mulig sammenhæng mellem blodpropper og vaccine</title>
    <description>39-årig jævnede fredede klitter med gummiged, populær vandrerute lukker efter massetilstrømning, og lukket fængsel åbner igen.</description>
    <link>http://nyheder.tv2.dk/2021-04-07-dagens-overblik-mulig-sammenhaeng-mellem-blodpropper-og-vaccine</link>
    <guid isPermaLink="true">http://cms.tv2.dk/node/2482182</guid>
    <pubDate>Wed, 07 Apr 2021 18:47:54 GMT</pubDate>
    <content:encoded><![CDATA[<p>Antallet af indlagte er steget til <a href="https://nyheder.tv2.dk/samfund/2021-04-07-antallet-af-indlagte-stiger-til-det-hoejeste-i-en-maaned" rel="noopener" target="_blank">det højeste i en måned</a>, viser <a href="https://nyheder.tv2.dk/samfund/dagens-coronatal-overblik-over-smittede-indlagte-og-doede" rel="noopener" target="_blank">dagens coronatal</a>.</p>

<p>Her er dagens overblik.</p>

<h2>EMA: Fordele opvejer stadig risici</h2>



<p>Der er <a href="https://nyheder.tv2.dk/samfund/2021-04-07-ema-ser-mulig-sammenhaeng-mellem-blodpropper-og-vaccine-men-fordele-opvejer" rel="noopener" target="_blank">en mulig sammenhæng</a> mellem AstraZenecas vaccine mod coronavirus og kombinationen af blodpropper og et lavt antal blodplader.</p>

<p>Derfor skal det nu fremgå af produktinformationen som en "en meget sjælden bivirkning", lød det i dag fra Det Europæiske Lægemiddelagentur, EMA, i en <a href="https://www.ema.europa.eu/en/news/astrazenecas-covid-19-vaccine-ema-finds-possible-link-very-rare-cases-unusual-blood-clots-low-blood">pressemeddelelse</a>, der blev fulgt op af et pressemøde.</p>

<p>EMA fastholder dog vurderingen af, at vaccinens risici opvejes af fordelene.</p>

<h2>Magtskifte på vej i Grønland</h2>



<p>Med undtagelse af fire år har det socialdemokratiske parti Siumut siddet på regeringsmagten i Grønland siden 1979, men nu ser et magtskifte ud til at blive en realitet.</p>

<p>For ved tirsdagens parlamentsvalg blev venstrefløjspartiet Inuit Ataqatigiit (IA) Grønlands største parti med 36,6 procent af stemmerne og <a href="https://nyheder.tv2.dk/udland/2021-04-07-valgets-sejrherre-slaar-fast-at-omstridt-mineprojekt-i-groenland-droppes" rel="noopener" target="_blank">skal nu forsøge at danne regering</a>. Partiet fik 12 mandater, og der skal 16 mandater til et flertal.</p>

<p>Et af valgets vigtigste temaer har været et omstridt mineprojekt på Kvanefjeldet i Sydgrønland. Med valgets resultat bliver det projekt ikke til noget. Det lover IA’s 34-årige formand, Múte B. Egede.</p>

<h2>Møgelkær Fængsel genåbner</h2>



<p>Køen til at komme i fængsel er efterhånden blevet så lang, at Justitsministeriet har set sig nødsaget til at åbne et fængsel, der ellers har været lukket siden efteråret 2018.</p>

<p>Reelt set har Møgelkær Fængsel lidt uden for Horsens været dvalelagt, så man kunne tage det i brug igen, hvis det blev nødvendigt. Og <a href="https://nyheder.tv2.dk/samfund/2021-04-07-faengsel-genabnes-domte-borgere-star-i-ko-for-at-afsone" rel="noopener" target="_blank">det er det altså nu</a>, hvor der mangler pladser, ikke mindst i de åbne fængsler.</p>

<p>På grund af covid-19 stoppede Kriminalforsorgen midlertidigt med at indkalde folk til afsoning mellem 10. december og 8. februar, og det er en af grundene til, at der nu er opstået et ekstra pres på fængslerne.</p>

<h2>- Jeg var blevet bedt om at skubbe lidt sand</h2>



<p>En 39-årig nordjyde erkendte i dag ved Retten i Hjørring, at <a href="https://nyheder.tv2.dk/krimi/2021-04-07-entreprenor-haevder-at-have-jaevnet-fredet-klit-for-10000-kroner" rel="noopener" target="_blank">han førte den gummiged</a>, der natten til 26. oktober 2019 skrællede toppen af to fredede klitter på Sønderstrand i Skagen. Han nægter sig dog skyldig i tiltalen om groft hærværk.</p>

<p>I retten forklarede han, at han ”var blevet bedt om at skubbe lidt sand” og havde fået 10.000 kontanter i forskud for det af hans medtiltalte, den aalborgensiske erhvervsmand Hans Andersen.</p>

<p>Ifølge den 39-årige var Hans Andersen til stede, da sandet blev flyttet midt om natten. Erhvervsmanden, der har en sommerbolig med udsigt til klitområdet, nægter sig dog skyldig.</p>

<p>Står det til anklageren skal de to idømmes fængselsstraf for groft hærværk mod et fredet klitområde af stor kulturhistorisk værdi, når retten ventes at afslutte sagen på fredag.</p>

<h2>Lukker populær vandrerute</h2>



<p>Coronaen har lokket mange danskere ud i naturen, og nogle gange også FOR mange.</p>

<p>Det var tilfældet i påsken, hvor et ekstraordinært stort antal vandrere travede op og ned ad den 14 kilometer lange vandrerute Egtvedpigens Fodspor, der går igennem Vejle Ådal.</p>

<p>Ifølge Vejle Kommune skabte det ”et uforudset stort slid på naturen”. Derfor har kommunen nu <a href="https://nyheder.tv2.dk/2021-04-07-populaer-vandrerute-lukker-efter-massetilstroemning" rel="noopener" target="_blank">lukket sporet midlertidigt</a> for at kunne reparere skader og undersøge behov for forebyggende tiltag.</p>

<p>Andre vandreruter har haft lignende udfordringer under coronaepidemien, og ifølge Naturstyrelsen oplevede visse naturområder en stigning i besøgende på op til 125 procent i 2020 sammenlignet med året før.</p>

<p>***</p>
]]></content:encoded>
   </item>
   <item>
    <title>Eks-folketingsmedlem får ledende rolle i Løkkes netværk</title>
    <description>Jakob Engel-Schmidt bliver sekretariatschef for Lars Løkke Rasmussens politiske netværk.</description>
    <link>http://nyheder.tv2.dk/politik/2021-04-07-eks-folketingsmedlem-far-ledende-rolle-i-lokkes-netvaerk</link>
    <guid isPermaLink="true">http://cms.tv2.dk/node/2482195</guid>
    <pubDate>Wed, 07 Apr 2021 18:30:49 GMT</pubDate>
    <content:encoded><![CDATA[<p>Det tidligere folketingsmedlem i Venstre Jakob Engel-Schmidt bliver fra 1. maj sekretariatschef for det politiske netværk, som den tidligere statsminister Lars Løkke Rasmussen har stiftet.</p>

<p>Det oplyser begge onsdag aften i en udsendelse på Facebook.</p>

<p>Jakob Engel-Schmidt har også en fortid som formand for Venstres Ungdom fra 2009 til 2011. Siden blev han ad to omgange medlem af Folketinget. Først fra 2013 til 2015 og siden fra 2016 til 2019.</p>

<p>Hans seneste tid i Folketinget blev dog præget af en ubetinget frakendelse af kørekortet og en bøde for at <a href="https://nyheder.tv2.dk/krimi/2018-02-06-jakob-engel-schmidt-koerte-bil-med-kokain-i-blodet">have kørt bil med kokain i blodet</a>.</p>

<p>Han blev i juli 2017 taget med kokain i blodet, da politiet stoppede ham på grund af en defekt lygte på bilen, fortalte han i februar 2018.</p>

<h2>Mistede sin opstillingskreds og plads på stemmesedlen</h2>

<p>I mellemtiden havde han søgt orlov fra Folketinget og var blevet udviklingsdirektør på uddannelsesinstitutionen Niels Brock. Det job mistede han, da hans narkokørsel blev kendt.</p>

<p>Resten af valgperioden forblev han på orlov. Han mistede sin opstillingskreds og var således ikke på stemmesedlen i 2019.</p>



<p>Herefter er han søgt ud i det private erhvervsliv, og han skifter til Lars Løkke Rasmussens politiske netværk fra en stilling i lobbyfirmaet Rud Pedersen.</p>

<p>Lars Løkke Rasmussen startede 2021 med at forlade Venstre, som han var formand for, samtidig med at han var statsminister fra 2009-2011 og igen fra 2015-2019.</p>

<p>Her efter har han trin for trin startet og bygget på det projekt, som han har kaldt et politisk netværk.</p>



<p>Fra start har han sagt, at det politiske netværk kunne blive til et politisk parti, hvis det fik nok opbakning.</p>

<p>Siden har han interview for interview givet udtryk for, at han i højere og højere grad tror på projektet, i takt med at flere har meldt sig ind.</p>

<p>Siden har Løkke ansat først debattøren og kommunikationsrådgiveren Jeppe Søe som kommunikationschef og nu altså en sekretariatschef.</p>

<h2>Afgørende skridt mod at blive parti</h2>

<p>I et interview med Jyllands-Posten beskrev Lars Løkke Rasmussen, at han tror, at det politiske netværk vil være et parti på stemmesedlen, hvis ellers S-regeringen sidder valgperioden ud.</p>

<p>I samme interview gav han udtryk for, at ansættelsen af en sekretariatschef betød, at netværket havde taget et afgørende skridt mod at blive et parti.</p>

<p>- Den ansættelse betyder, at processen er irreversibel, sagde den tidligere statsminister i interviewet. Med andre ord er der ingen vej tilbage.</p>

<p>For at komme på stemmesedlen skal et nystiftet parti indsamle omkring 20.100 vælgererklæringer. Det arbejde har det politiske netværk endnu ikke annonceret, at det er begyndt på.</p>

<p> </p>
]]></content:encoded>
   </item>
   <item>
    <title>Onsdag fik Danmark sit første F-35 fly - men det står stadig i Texas</title>
    <description>Danmark får nu et jagerfly, som forsvarsministeren kalder et &quot;supervåben&quot;. Men de er dyre, og vi får ikke så mange af dem.</description>
    <link>http://nyheder.tv2.dk/udland/2021-04-07-onsdag-fik-danmark-sit-foerste-f-35-fly-men-det-staar-stadig-i-texas</link>
    <guid isPermaLink="true">http://cms.tv2.dk/node/2482186</guid>
    <pubDate>Wed, 07 Apr 2021 18:30:04 GMT</pubDate>
    <content:encoded><![CDATA[<p>Onsdag fik Danmark overdraget sit første F-35 jagerfly.</p>



<p>De nye, superavancerede kampfly skal erstatte de F-16 fly, der har udgjort rygraden i det danske luftforsvar i 30 år.</p>

<p>Overdragelsen af det første fly skete ved en ceremoni på flyproducenten Lockheed Martins fabrik i Texas.</p>

<p>Danmark har købt 27 fly i det, som forsvaret selv kalder ”Danmarkshistoriens største våbenindkøb”. Prisen ligger i første omgang omkring 20 milliarder kroner – mens den samlede udgift i hele flyenes levetid forventes at nå over 56 milliarder kroner.</p>

<p>Til gengæld får det danske luftvåben så verdens mest avancerede kampfly.</p>

<p>- Alle, der har med flyet at gøre, er meget begejstrede. De kalder det et ”kvantespring” for det danske luftvåben, rapporterer TV 2’s USA-korrespondent Jesper Steinmetz fra Texas.</p>

<h2>"Det her er en iPhone 12"</h2>

<p>En af de begejstrede er oberstløjtnant Nick Hansen, der har æren af at være den første dansker, der har prøvet at flyve en F-35.</p>

<p>- F-16 er jo baseret på en Nokia-telefon i computeren, hvor den her er en iPhone 12, siger han.</p>



<p>Nick Hansen befinder sig netop nu på en luftbase i Arizona, hvor han skal lære flyet nærmere at kende. Han er ikke mindst begejstret for flyets specielle egenskaber, der gør det svært at opdage på en radar.</p>

<p>- Du kan snige dig rigtig tæt på fjenden, og han ser dig ikke komme. En F-16 kan du se lidt længere væk, forklarer han.</p>

<h2>En særlig maling</h2>

<p>Ifølge Karsten Marrup, der er chef for Center for Luftoperationer ved Forsvarsakademiet, er det netop en af de helt unikke ting ved det nye fly.</p>

<p>- Det er ikke usynligt, men det er meget svært at se på en radar. Det er bygget på en måde, så der ikke er ret mange radarbølger, der bliver sendt tilbage i samme retning. Og så er det malet med en belægning, der absorberer radarstråling, forklarer han.</p>



<p>En anden unik ting er, at flyet er proppet med sensorer, der giver piloten et helt nyt overblik over, hvad der foregår rundt om flyet.</p>

<p>- Det kan se ting, der bevæger sig på jorden, det kan se gennem skyer og se fly i luften. Der er en helt anden mulighed for at se, hvad der foregår. Og så sørger flyets elektronik for at sortere i de mange informationer, så piloten kun får, hvad han har brug for, forklarer Karsten Marrup.</p>

<h2>Danmarks nye "supervåben"</h2>

<p>Forsvarsminister Trine Bramsen, som corona-restriktionerne har forhindret i at være til stede i Texas i dag, er begejstret for det, som hun kalder Danmarks nye ”supervåben”.</p>

<p>- Det skal udføre alle de opgaver, som F-16 udfører i dag. Det vil sige, at det skal stå for suverænitetshåndhævelsen i det danske luftrum, og så skal det kunne deltage i internationale opgaver. For eksempel mod terrorisme, eller – på længere sigt – måske i Arktis, siger hun til TV 2.</p>



<h2>Færre fly</h2>

<p>Midt i al begejstringen er der måske et problem med de nye F-35 fly. Nemlig, at Danmark ikke får så mange af dem.</p>

<p>Da Danmark tilbage i 70’erne købte F-16 flyene, startede man med en ordre på 58 fly og har siden suppleret med ekstra køb.</p>

<p>Nu – 30 år senere – råder Danmark over 43 F-16 fly, hvoraf cirka 30 er klar til at gå i luften.</p>

<p>De fly skal nu sælges til andre lande.</p>



<h2>"Tæt ved kritisk grænse"</h2>

<p>Til sammenligning er der bestilt 27 F-35 fly, hvoraf seks skal blive permanent i USA og bruges til træning af danske piloter.</p>

<p>De 21 andre skal stationeres på Flyvestation Skrydstrup vest for Haderslev, efterhånden som de kommer til Danmark. De første af dem forventes at ankomme i 2023.</p>

<p>- Vi kommer til at have 15 operative fly, der er klar til at gå i luften til enhver tid. Vi skal bruge dem til at hilse på russerne, når de kommer lidt for tæt på Bornholm. Og så kan vi bruge dem i internationale operationer, ligesom vi har gjort med F-16 i Afghanistan og Syrien og andre steder, siger Per Viggo Jacobsen, der er lektor ved Institut for Strategi ved Forsvarsakademiet.</p>

<p>Det kan blive svært at klare det hele med få, men meget avancerede fly, vurderer han.</p>

<p>- Danmark er meget tæt på den kritiske grænse for, hvor lavt antallet af fly kan være. Derfor kommer vi nok til at samarbejde endnu tættere med de lande, der har samme fly – lande som Norge og Holland og andre, siger Per Viggo Jacobsen.</p>
]]></content:encoded>
   </item>
   <item>
    <title>AstraZeneca fortsat på pause, siger Lægemiddelstyrelsen</title>
    <description>Pausen varer foreløbigt indtil 15. april, lyder det. </description>
    <link>http://nyheder.tv2.dk/2021-04-07-astrazeneca-fortsat-paa-pause-siger-laegemiddelstyrelsen</link>
    <guid isPermaLink="true">http://cms.tv2.dk/node/2482191</guid>
    <pubDate>Wed, 07 Apr 2021 17:11:08 GMT</pubDate>
    <content:encoded><![CDATA[<p>Lægemiddelstyrelsen holder fast i, at vaccinen fra AstraZeneca fortsat er på pause indtil 15. april.</p>

<p>Det skriver styrelsen i en <a href="https://laegemiddelstyrelsen.dk/da/nyheder/2021/ema-astrazeneca-vaccinen-sandsynligvis-aarsag-til-sjaeldent,-alvorligt-sygdomsbillede-men-fortsat-godkendt-til-brug-/" rel="noopener" target="_blank">pressemeddelelse</a>.</p>

<p>- Om vaccinationerne med AstraZeneca skal genoptages (...) afhænger af smittetrykket og tilgængeligheden af andre vacciner i de enkelte lande. I Danmark har Sundhedsstyrelsen foreløbigt sat AstraZeneca-vaccinen på pause indtil den 15. april, skriver Lægemiddelstyrelsen i pressemeddelelsen.</p>

<h2>Konklusioner fra EMA</h2>

<p>Tidligere på dagen onsdag holdt Det Europæiske Lægemiddelagentur, EMA, pressemøde om, hvilken konklusion sikkerhedskomitéen PRAC havde nået.</p>

<p>Udmeldingen var, at man mener, at der er en "mulig sammenhæng" mellem blodpropper og AstraZenecas vaccine. Samtidig understregede de tre fagfolk, der var til stede på det virtuelle pressemøde, flere gange, at fordelene ved vaccinen opvejer ulemperne ved bivirkningerne.</p>



<p>I alt har man undersøgt 86 europæiske tilfælde af det "usædvanlige sygdomsbillede". 18 af dem har haft et "fatalt" udfald, hvoraf ét var i Danmark.</p>

<p>- Efter lange debatter i komitéen er vores konklusion, at de her blodpropper er meget sjældne bivirkninger ved vaccinen, sagde Sabine Straus, læge ved EMA og leder af PRAC.</p>

<p>34 millioner mennesker er blevet vaccineret med vaccinen indenfor EU og Storbritannien.</p>

<h2>Sundhedsstyrelsen skal træffe beslutning</h2>

<p>Tanja Erichsen, enhedschef i Lægemiddelstyrelsen, siger til TV 2 onsdag aften, at det er op til Sundhedsstyrelsen, om vaccination med AstraZeneca i Danmark skal genoptages 15. april. Dermed er det ude af Lægemiddelstyrelsens hænder.</p>

<p>- Overordnet set er det en sikker og effektiv vaccine mod sygdommen, så man er nødt til at kigge på situationen i det enkelte land, og det er Sundhedsstyrelsens opgave, lyder det.</p>

<p><em>Er det virkelig ikke muligt at sige, hvilken retning, det kan gå?</em></p>

<p>- Jeg er ked af, at jeg ikke kan give dig det svar, du søger, fordi det er Sundhedsstyrelsens opgave, siger hun.</p>

<h2>Kan ikke pege på profil</h2>

<p>EMA og PRAC kunne ikke pege på, om det er bestemte patienter, der særligt er i risikozonen for at få en blodprop efter vaccinen.</p>



<p>Tidligere har det nemlig været fremme, at yngre kvinder var udsatte. Men Sabine Straus fortalte på dagens pressemøde, at alder og køn ikke kan siges at udgøre yderligere risici.</p>

<p>- Vi har ikke fundet en endegyldig årsag, men der er en række mulige forklaringer, blandt andet en atypisk immunrespons, sagde hun.</p>

<p>Tanja Erichsen siger, at det er vigtigt at inddrage i overvejelserne, om hvorvidt man skal genoptage vaccinationer med AstraZeneca, at det ikke har været muligt at kortlægge nogle risikogrupper.</p>

<h2>Hasteindkaldt til møde</h2>

<p>Sundhedsminister Magnus Heunicke (S) tweeter onsdag aften, at han og andre sundhedsministre i EU er hasteindkaldt til et møde om AstraZenecas vacciner.</p>

<p>Han tweeter et billede af skærmen fra mødet, der viser Emer Cooke, der er leder af EMA.</p>



<p>Norge har også sat AstraZeneca på pause indtil 15. april. I Sverige får personer over 65 år vaccinen.</p>

<p>I Tyskland er anbefalingen fra de nationale myndigheder, at det også skal være de ældre, der får vaccinen. Det samme gælder Holland.</p>
]]></content:encoded>
   </item>
   <item>
    <title>Regeringen vil lave ny Limfjordsforbindelse og flere nye motorveje</title>
    <description>Regeringen præsenterer den samlede plan for en styrkelse af infrastrukturen i hele Danmark torsdag. Få overblik over dele af udspillet her.</description>
    <link>http://nyheder.tv2.dk/politik/2021-04-07-regeringen-vil-lave-ny-limfjordsforbindelse-og-flere-nye-motorveje</link>
    <guid isPermaLink="true">http://cms.tv2.dk/node/2482185</guid>
    <pubDate>Wed, 07 Apr 2021 17:31:30 GMT</pubDate>
    <content:encoded><![CDATA[<p>En tredje Limfjordsforbindelse, nye motorveje til Kalundborg og Hillerød samt undersøgelse af en fast forbindelse mellem Als og Fyn.</p>

<p>Det er nogle af elementerne i et stort udspil om en plan for den danske infrastruktur de næste mange år, som regeringen præsenterer torsdag. Det oplyser regeringen til TV 2.</p>

<p>Regeringen vil ikke give TV 2 indsigt i hele udspillet, men kun fortælle om udvalgte delelementer. Transportminister Benny Engelbrecht (S) siger til TV 2, at planen både handler om at styrke den kollektive trafik og lave flere og bedre veje til bilerne.</p>

<p>- Det er en samlet plan for hele Danmark, hvor vi ønsker at styrke infrastrukturen. Uanset om man bor i byen eller på landet, skal man kunne komme frem, siger transportminister Benny Engelbrecht.</p>

<p>Regeringens udspil kommer to år efter, at den daværende VLAK-regering og Dansk Folkeparti blev enige om <a href="https://nyheder.tv2.dk/politik/2019-03-13-ny-forbindelse-over-limfjorden-og-nye-motorveje-regeringen-klar-med-112" rel="noopener" target="_blank">en samlet plan til 112 milliarder kroner</a>.</p>

<p>Den nåede dog aldrig at blive ført ud i livet, fordi flertallet skiftede ved folketingsvalget i juni 2019. Flere af elementerne i den nuværende regerings udspil er gengangere fra aftalen mellem VLAK-regeringen og Dansk Folkeparti. Blandt andet den nye Limfjordsforbindelse og motorvejene til Kalundborg og Hillerød.</p>

<p>Her er et overblik over de elementer i udspillet, som regeringen har valgt at dele med TV 2. Hele planen præsenteres torsdag klokken 12, og derefter skal regeringen forhandle en aftale på plads med et flertal i Folketinget.</p>

<p> </p>
]]></content:encoded>
   </item>
   <item>
    <title>EU-top i Tyrkiet - men hvor var stolen?</title>
    <description>Diplomatisk brøler ved topmøde i Ankara gik ud over von der Leyen, som blev bragt i forlegenhed af Erdogan. </description>
    <link>http://nyheder.tv2.dk/2021-04-07-eu-top-i-tyrkiet-men-hvor-var-stolen</link>
    <guid isPermaLink="true">http://cms.tv2.dk/node/2482188</guid>
    <pubDate>Wed, 07 Apr 2021 16:58:34 GMT</pubDate>
    <content:encoded><![CDATA[<p>Der er onsdag vrede i Bruxelles over en klodset diplomatisk fejl, hvor der på uheldig vis manglede en stol ved et topmøde i den tyrkiske hovedstad, Ankara.</p>

<p>Da den tyrkiske præsident, Recep Tayyip Erdogan, og EU-Kommissionens formand, Ursula von der Leyen, samt EU-præsident Charles Michel mødtes, var der kun sat to stole frem.</p>

<p>En videooptagelse viser, at von der Leyen klart blev bragt i forlegenhed, da Erdogan og Michel uden videre satte sig på de to opstillede stole. Ingen af dem så ud til at bemærke, at der ikke var nogen stol til kommissionsformanden.</p>

<p>"Øhm" lyder det fra von der Leyen. Hun holder armene ud for øjensynligt at vise sin irritation.</p>



<p>Efter et øjebliks rådvildhed sætter von der Leyen sig i en sofa, som står lidt væk fra Erdogan og Michel. Von der Leyen kommer i stedet til at sidde over for den tyrkiske udenrigsminister, hvilket er et brud på den diplomatiske protokol.</p>

<p>Von der Leyen er som formand for EU-Kommissionen leder af EU's institutioner og drift. Michel er som formand for Det Europæiske Råd repræsentant for medlemslandenes regeringer. De er på topmødet sidestillet som repræsentanter for EU.</p>

<h2>Forventede anden behandling</h2>

<p>I Bruxelles siger talsmænd, at det forventes, at de begge behandles på samme niveau og i henhold til den protokol, der gælder for regeringschefer.</p>

<p>- Formanden for kommissionen var virkelig overrasket, siger von der Leyens talsmand Eric Mamer.</p>

<p>Han siger, at von der Leyen skulle have været behandlet "på nøjagtig samme vis" som Louis Michel.</p>

<p>- Hun er klart af den opfattelse, at den slags er vigtigt, og at det skal håndteres korrekt. Og det var tydeligvis ikke tilfældet, siger Mamer.</p>

<p>Den tyske europaparlamentariker Sergey Lagodinsky har på Twitter delt en video af episoden. Der er indføjet en taleboble med ordet "øhm", som ifølge Lagodinsky er det nye udtryk for "hvordan forholdet mellem EU og Tyrkiet ikke skal være".</p>

<p>Den hollandske europaparlamentariker Sophie in 't Veld spørger også, hvorfor Charles Michel forholdt sig tavs, mens hans kvindelige kollega stod uden en stol.</p>

<p>Hverken Louis Michel eller Erdogans kontor har umiddelbart kommenteret episoden.</p>
]]></content:encoded>
   </item>
   <item>
    <title>Truer den tredje bølge sommerferien i udlandet?</title>
    <description>Vi står et helt andet sted i pandemien nu, end vi gjorde sidste forår. Men tingene kan stadig nå at ændre sig inden sommerferien, siger to eksperter.</description>
    <link>http://nyheder.tv2.dk/2021-04-07-truer-den-tredje-boelge-sommerferien-i-udlandet</link>
    <guid isPermaLink="true">http://cms.tv2.dk/node/2482133</guid>
    <pubDate>Wed, 07 Apr 2021 16:43:34 GMT</pubDate>
    <content:encoded><![CDATA[<p>Der er sikkert mange danskere, som lige nu drømmer om en sommer, hvor vi atter kan rejse på ferie til Sydeuropa.</p>

<p>Men der er formentligt også mange, som ikke tør at købe en ferie af frygt for, at rejserestriktionerne ikke ændres, og man skal bruge halvdelen af sin sommerferie på at være i karantæne.</p>

<p>For selvom det generelt set går godt med smittetallene herhjemme, <a href="https://nyheder.tv2.dk/udland/2021-03-15-tredje-boelge-af-coronasmitte-skyller-ind-over-europa" rel="noopener" target="_blank">har mange lande i Europa</a> lavet nye nedlukninger og skærpet restriktionerne.</p>



<p>Den tredje bølge raser. Og betyder det, at vi står over for endnu en sommer i Danmark, eller vil bølgen nå at aftage?</p>

<p>TV 2 har spurgt to eksperter om, hvilken sommer de vurderer, vi kigger ind i.</p>

<p>De understreger begge, at det er meget svært at give et præcist svar. Der er stadig knap tre måneder til sommerferien, og der kan nå at ske rigtig meget.</p>

<h2>Er den tredje bølge en trussel mod udlandsrejser?</h2>

<p>Nina Weis, professor i infektionssygdomme og overlæge på Hvidovre Hospital, er ikke i tvivl om, at vores sommerferie, og dermed vores mulighed for at rejse til udlandet, vil blive påvirket af pandemiens tredje bølge.</p>

<p>- Men man kunne forestille sig, at nogle europæiske lande til den tid er ude over den tredje bølge, fordi nogle af landene har været i gang med den tredje bølge i noget tid, siger hun og tilføjer:</p>



<p>- Det med at rejse oversøisk tror jeg ikke umiddelbart, der er nogen, som forestiller sig, er en mulighed.</p>

<p>Det er Hans Jørn Kolmos, som er professor i klinisk mikrobiologi på Syddansk Universitet, enig i.</p>

<div class="embedded-quote o-article_body_full page-embed">
<blockquote>
<p>Udsigterne er bedre end sidste år. Der havde vi jo slet ingenting at kunne stille op</p>
<cite>Hans Jørn Kolmos</cite></blockquote>
</div>

<p>- Det tror jeg, Nina har fuldstændigt ret i. Tiden er selvfølgelig med os, siger han og forklarer, at den tredje bølge vil have en konsekvens for vores rejsemuligheder, hvis den stadig er udbredt i de lande, vi gerne vil rejse til.</p>

<p>- Hvis der stadig er masser af coronavirus i omløb til sommer i for eksempel Frankrig og Spanien, vil man nok ikke anbefale at rejse dertil, lyder det fra Hans Jørn Kolmos.</p>



<p>Han påpeger, at der også kan være lokale restriktioner i det land, man vil på ferie i.</p>

<p>- Og hvis der er masser af restriktioner, er der jo ikke noget at rejse til.</p>

<h2>Hvordan kommer sommeren til at se ud sammenlignet med sidste år?</h2>

<p>Selvom det er enormt svært at sige noget konkret om, hvilken sommer vi står overfor, står vi et helt andet sted i pandemien nu, end vi gjorde sidste forår.</p>

<p>Det mener begge eksperter.</p>

<p>- Udsigterne er bedre end sidste år. Der havde vi jo slet ingenting at kunne stille op. Det eneste, vi kunne gøre, var at holde god hygiejne og afstand og blive væk fra områder med meget smitte. Nu ruller vi vaccinerne ud, siger Hans Jørn Kolmos.</p>



<p>Nina Weis forklarer, at sommeren sidste år i højere grad var præget af, hvordan smittetallet var i andre lande, end hvordan det var i Dannmark. Smitten var ikke så høj herhjemme, fordi virussen ikke var nået så bredt ud i samfundet.</p>

<p>En situation der siden har ændret sig, så virussen nu er spredt i hele landet, ligesom den er i resten af landene i verden.</p>



<p>- Og nu har vi jo coronapasset herhjemme, men det er meget svært at spå om, hvordan andre lande vil gøre, siger Nina Weis.</p>

<p>Hans Jørn Kolmos forestiller sig, at man vil starte med at ændre på rejserestriktionerne til nogle lande, eksempelvis de skandinaviske lande, så danskere kan rejse dertil.</p>



<p>- Hvilke andre lande derudover er svært at gennemskue på stående fod, men jeg forestiller mig, at de skandinaviske lande er de første.</p>

<h2>Hvad er afgørende for, om vi kan rejse uden restriktioner?</h2>

<p>Men selv hvis andre europæiske lande lemper på restriktionerne, er der stadig karantæneregler, når man kommer retur til Danmark.</p>

<p>Med de nuværende regler er der ikke noget, som forhindrer folk i at rejse ud af Danmark, hvis bare man har tilstrækkeligt med tid til at gå i karantæne.</p>

<p>- Det kan sagtens være, at nogle af landene, vi gerne vil rejse til, når at komme ud på den anden side og dermed åbner op. Men det, vi ikke ved, er, om de danske myndigheder vil ændre på reglerne om karantæne i Danmark, lyder det fra Nina Weis.</p>



<p>Desuden er vaccinerne mod coronavirus vigtige for vores rejsemuligheder. For et coronapas med en negativ coronatest er ikke ligeså effektiv som et coronapas, hvor der står, at borgeren er færdigvaccineret mod covid-19.</p>

<p>- Vi må se, om landene i Europa når at få vaccineret tilstrækkeligt mange til, at det får en effekt, siger Nina Weis.</p>

<p>Ifølge Hans Jørn Kolmos er der en sandsynlighed for, at dem, som rejser til sommer, er vaccinerede.</p>

<p>- Det kan meget vel være, at det i virkeligheden er adgangsbilletten for at komme ud og rejse.</p>

<h2>Internationalt coronapas</h2>

<p>EU <a href="https://nyheder.tv2.dk/udland/2021-03-17-corona-pas-paa-telefonen-skal-goere-det-muligt-at-rejse-i-hele-eu" rel="noopener" target="_blank">fremlagde i marts</a> et udspil om et europæisk coronapas, der, som et supplement til det danske coronapas, skal gøre det muligt at rejse i hele EU under pandemien.</p>

<p>Noget, som udenrigsminister Jeppe Kofod (S) mente, <a href="https://nyheder.tv2.dk/politik/2021-03-17-eu-pas-skal-udvikles-hurtigst-muligt-siger-jeppe-kofod" rel="noopener" target="_blank">skulle udvikles hurtigst muligt</a> på trods af den tredje bølge.</p>



<p>- Passet er noget, der skal udvikles nu, men med henblik på, at det skal bruges senere, lød det fra Jeppe Kofod.</p>

<p>Ministeren sagde desuden, at vi med EU-passet igen kan begynde at bevæge os på tværs af EU's indre grænser på en sikker og forsvarlig måde.</p>

<h2>Udenrigsministeriet kigger mod et vendepunkt</h2>

<p>I et skriftligt svar til TV 2 fra Udenrigsministeriets pressetjeneste lyder det, at et vendepunkt for rejserestriktionerne kan komme juni, hvor alle borgere over 50 år, forventes at værre vaccinerede ifølge den seneste vaccinationskalender samtidig med, at det europæiske coronapas forventes indfaset.</p>

<p>- Man kan godt bestille sommerferie til udlandet. Men man skal altid sikre sig, at man kan få pengene retur, hvis det viser sig, at man alligevel ikke kan rejse grundet rejserestriktionerne. Foreløbigt er restriktionerne blevet forlænget indtil 20. april, lyder det fra ministeriets presseafdeling.</p>

<p> </p>

<p>Udenrigsministeriet forventer at komme med opdaterede rejserestriktioner senest 15. april.</p>

<p> </p>
]]></content:encoded>
   </item>
   <item>
    <title>Dansk bryggeri laver &#x27;Game of Thrones&#x27;-øl</title>
    <description>Fans kan skåle seriens tiårs jubilæum ind med en særlig øl fra Mikkeller.</description>
    <link>http://nyheder.tv2.dk/samfund/2021-04-07-dansk-bryggeri-laver-game-of-thrones-oel</link>
    <guid isPermaLink="true">http://cms.tv2.dk/node/2482159</guid>
    <pubDate>Wed, 07 Apr 2021 15:49:46 GMT</pubDate>
    <content:encoded><![CDATA[<p>Millioner og atter millioner fans i over 200 lande har slugt HBO-serien 'Game of Thrones'.</p>

<p>17. april er det ti år siden, at tv-seriens fans for første gang kunne leve sig ind i seriens unikke univers.</p>

<p>Og fødselsdagen kan fans fejre med øllen 'Iron Anniversary IPA' – den første af en række 'Game of Thrones'-inspirerede øl fra Mikkeller.</p>



<p>- Vi er selvfølgelig ekstremt stolte og glade for at have fået denne mulighed, siger Mikkel Bjergsø, der er grundlægger af og kreativ direktør i Mikkeller.</p>

<p>- Der var selvfølgelig en udfordring i at skabe en øletiket, der på elegant vis forenede Game of Thrones' univers med Mikkellers legesyge og farverige udtryk, men det synes vi er lykkedes rigtig godt, og vi er meget tilfredse med resultatet.</p>

<h2>Flere øl på vej</h2>

<p>Øllen er en New England IPA – en øltype som kendere også kalder NEIPA, hazy eller juicy IPA på grund af dens ufiltrerede udseende og store mængder af humle, der giver den en frugtig aroma.</p>

<p>Allerede i anden halvdel af 2021 planlægger bryggeriet at lancere to øl mere, og i alt er det ambitionen at brygge hele 12 til 15 Game of Thrones-inspirerede øl i løbet af de næste år.</p>

<p>Ud over øllene er det også planen at producere relateret merchandise.</p>

<p>- Vi glæder os helt vildt til at brygge en masse fantastiske øl og dele dem med seriens dedikerede fanskare og andre øl-elskere, siger Mikkel Bjergsø.</p>

<p>Den første lancering 'Iron Anniversary IPA' bliver tilgængelig i begrænsede mængder på udvalgte markeder – i Danmark, Sverige, Storbritannien og USA – inklusive i <a href="https://shop.mikkeller.dk/" rel="noopener" target="_blank">Mikkellers webshop</a>.</p>



<h2>Begyndte i et køkken på Vesterbro</h2>

<p>Historien om Mikkeller tager sit afsæt i et lille køkken på Vesterbro i København.</p>

<p>Her begyndte den nyuddannede matematik- og fysiklærer Mikkel Bjergsø i 2003 at eksperimentere med humle, malt og gær sammen med løbekammeraten Kristian Keller.</p>

<p>Et par år senere besluttede de to venner, som nu kaldte sig Mikkeller, at gøre mere ud af øllet, og i dag eksporterer Mikkeller øl til 50 lande verden over.</p>

<p>'Game of Thrones' er ikke det første samarbejde i Mikkellers historie.</p>

<p>Det danske bryggeri har før samarbejdet med blandt andre Noma, Scandinavian Airlines og David Lynch i forbindelse med en Twin Peaks-øl.</p>
]]></content:encoded>
   </item>
   <item>
    <title>Briter under 30 tilbydes alternativ til AstraZeneca</title>
    <description>Britisk vaccinationskomité tilråder at give forrang for andre vacciner end AstraZeneca til de yngste briter. </description>
    <link>http://nyheder.tv2.dk/2021-04-07-briter-under-30-tilbydes-alternativ-til-astrazeneca</link>
    <guid isPermaLink="true">http://cms.tv2.dk/node/2482183</guid>
    <pubDate>Wed, 07 Apr 2021 15:29:44 GMT</pubDate>
    <content:encoded><![CDATA[<p>Storbritannien vil så vidt muligt undgå at anvende AstraZeneca-vaccine til personer under 30 år, oplyser den britiske vaccinationskomité JCVI.</p>

<p>Wei Shen Lim, der leder komitéen, siger, at det på baggrund af tilgængelige data og undersøgelser, tilrådes, at personer under 30 uden andre sygdomme så vidt muligt tilbydes et alternativ til AstraZenecas vaccine.</p>

<p>- Vi tilråder ikke, at der stoppes for vaccinationer af nogen personer eller nogen aldersgruppe. Vi tilråder at give forrang for den ene vaccine frem for en anden for en særlig aldersgruppe. Det er for at udvise den største mulige forsigtighed snare end fordi vi er alvorligt bekymrede over vaccinens sikkerhed, siger han.</p>

<p>Han pointerer videre, at folk bør fortsætte med at få den anden dosis af AstraZenecas vaccine, hvis de allerede har fået den første dosis.</p>

<p>Briternes lægemiddeltilsyn, MHRA, understreger at AstraZeneca-vaccinen, som er udviklet i samarbejde med Oxford-universitetet, har store fordele.</p>

<h2>Kommer efter EMAs udmelding</h2>

<p>Beslutningen er truffet, efter at Det Europæiske Lægemiddelagentur, EMA, onsdag har meddelt, at det ser en mulig forbindelse mellem AstraZenecas covid-19 vaccine og sjældne tilfælde af en kombination af usædvanlige blodpropper med et lavt antal blodplader.</p>

<p>Men EMA understreger, at fordelene ved AstraZenecas covid-19 vaccine stadig klart overgår ulemperne. EMA fortsætter dermed med at insistere på, at vaccinen fortsat skal være i anvendelse.</p>
]]></content:encoded>
   </item>
   <item>
    <title>Flertal vil tvinge regeringen til at slæbe Polen i retten</title>
    <description>Flere folketingspolitikere sammenligner forholdene for homoseksuelle i Polen med apartheid og raceadskillelse i USA i 1960&#x27;erne. </description>
    <link>http://nyheder.tv2.dk/politik/2021-04-07-flertal-vil-tvinge-regeringen-til-at-slaebe-polen-i-retten</link>
    <guid isPermaLink="true">http://cms.tv2.dk/node/2482163</guid>
    <pubDate>Wed, 07 Apr 2021 15:21:43 GMT</pubDate>
    <content:encoded><![CDATA[<p>I Polen har over 100 områder rundt om i landet erklæret sig som LGBTQ-frie zoner, og derfor skal den danske regering bringe det østeuropæiske land for EU-domstolen.</p>

<p>Det mener et flertal uden om regeringen, der onsdag eftermiddag fremsætter et beslutningsforslag i Folketinget, som regeringen kan blive tvunget til at følge.</p>

<p>Enhedslistens EU-ordfører, Søren Søndergaard, står bag forslaget. Han kalder situationen i Polen ”hamrende alvorlig” og tager skarp afstand fra, at en del af landets kommuner erklærer blandt andet homoseksuelle personer for uønskede.</p>

<p>Også selvom de polske LGBTQ-frie zoner er symbolske og ikke juridisk bindende.</p>

<p>- Når vi er medlem af en klub som EU, hvor man skal opføre sig ordentligt og ikke diskriminere, er det ekstremt provokerende, at Polen opfører sig sådan her og siger, at bestemte grupper ikke er velkomne, siger Søren Søndergaard til TV 2.</p>

<p>Han sammenligner de polske LGBTQ-frie zoner med en tænkt situation, hvor danske kommuner vælger at sætte skilte op om, at de er jødefrie zoner.</p>

<p>- Hvis det skete, håber jeg godt nok, at regeringen ville gribe ind. Og hvis ikke regeringen gjorde det, håber jeg, at eksempelvis EU ville gøre det, siger Søren Søndergaard.</p>

<h2><strong>Sammenligner med apartheid</strong></h2>

<p>Polens nationalkonservative regering er igennem længere tid blevet anklaget for at undergrave demokratiet ved blandt andet at indføre politisk kontrol med domstolene og forsøge at styre medierne.</p>

<p>Minoriteters rettigheder er også i fokus, og ifølge <a href="https://www.ilga-europe.org/rainboweurope/2020" rel="noopener" target="_blank">interesseorganisationen ILGA-Europa</a> er Polen det EU-land, hvor LGBTQ-personers rettigheder er mest under pres. I præsidentvalgkampen sidste år betegnede den polske præsident, Andrzej Duda, "LGBT-ideologien" som <a href="https://www.dr.dk/nyheder/udland/polens-praesident-erklaerer-krig-mod-lgbt-ideologien-den-er-mere-farlig-end" rel="noopener" target="_blank">"mere farlig" end kommunisme</a>.</p>

<p>Ifølge Venstres EU-ordfører, Jan E. Jørgensen, er udviklingen i Polen foruroligende, og derfor bakker hans parti sammen med Radikale Venstre, SF, Det Konservative Folkeparti, Liberal Alliance, Frie Grønne og Alternativet op om Enhedslistens beslutningsforslag.</p>

<p>- Jeg skal tilbage til 60'erne i USA med <em>"whites only"</em> og sorte bagerst i bussen eller Sydafrikas apartheid for at finde noget lige så vildt, siger Jan E. Jørgensen og fortsætter:</p>

<p>- Og det duer ikke, hvis man skal være med i EU, hvor der er visse fundamentale menneskerettigheder, vi står sammen om. En af dem er, at man ikke diskriminerer på baggrund af seksuel orientering.</p>

<h2><strong>Kofod frygter "selvmål"</strong></h2>

<p>Beslutningsforslaget førstebehandles onsdag, men der skal først stemmes om det ved andenbehandlingen senere på foråret. Det er her, regeringen kan komme i mindretal og blive tvunget til at indbringe sagen for EU-domstolen, men det er endnu usikkert, om det når så vidt.</p>

<p>Udenrigsminister Jeppe Kofod (S) sagde i slutningen af marts til <a href="https://politiken.dk/udland/art8154495/Flertal-uden-om-regeringen-vil-hive-Polen-for-EU-Domstolen">Politiken</a>, at det ikke er et spørgsmål, <em>om</em> Danmark skal gøre noget, men <em>hvordan</em>. Over for TV 2 fastholder han i et skriftligt citat onsdag eftermiddag, at han ikke er sikker på, at en retssag er det mest effektive for at forbedre forholdene for LGBTQ-personer i Polen.</p>

<p>- Alene tanken om LGBT-fri zoner er udtryk for en rå og menneskefjendsk homofobi. Det kalder på en fuldstændig afstandstagen. Men gode intentioner er ikke nok. Vores handlinger skal også i praksis hjælpe de mennesker, vi gerne vil beskytte. Og jeg er bekymret for, om en sag kan rejses og vindes. Hvis ikke den kan det, kan det hurtigt blive et selvmål, der gør mere skade end gavn for LGBTI-personer i Polen. Det må ikke ske, siger Jeppe Kofod.</p>

<h2><strong>- Der skal ske noget</strong></h2>

<p>Enhedslistens Søren Søndergaard siger, at forslaget ikke er stillet for nødvendigvis at bringe regeringen i mindretal.</p>

<p>Men han håber, at det vil give en god diskussion og få regeringen til at komme med nogle forslag, der kan vise sig at være endnu bedre og mere effektive end at indbringe sagen for EU-domstolen.</p>

<p>- Vi er ikke så selvglade, at vi ikke tror, der kan laves noget bedre end det, vi foreslår. Men der skal ske noget, og hvis regeringen ikke gør noget, risikerer den at blive stemt ned, siger Søren Søndergaard.</p>

<p>EU-Kommissionen fortalte sidste år, at den på grund af diskriminering <a href="https://nyheder.tv2.dk/udland/2020-07-30-eu-naegter-oekonomisk-stoette-til-polske-byer-med-lgbt-frie-zoner">har afslået</a> fra at hjælpe polske byer med LGBTQ-frie zoner, der har søgt EU om støtte til projekter om bysamarbejde. Den polske regering svarede igen ved at beskylde EU for diskriminering.</p>
]]></content:encoded>
   </item>
   <item>
    <title>Mulig svindel for millioner ryster boligformand</title>
    <description>En advokatundersøgelse peger på mulig millionsvindel i Østjysk Bolig. Formanden for boligforeningen er chokeret over oplysningerne.</description>
    <link>http://nyheder.tv2.dk/lokalt/2021-04-07-mulig-svindel-for-millioner-ryster-boligformand</link>
    <guid isPermaLink="true">http://cms.tv2.dk/node/2482180</guid>
    <pubDate>Wed, 07 Apr 2021 14:54:46 GMT</pubDate>
    <content:encoded><![CDATA[<p>Dyre vine og restaurantbesøg samt kontante overførsler for millioner af kroner er nogle af ingredienserne i en voksende skandale omkring boligforeningen Østjysk Bolig.</p>

<p>Det begyndte med, at direktøren sidste år blev bortvist med mistanke om, at han uretmæssigt havde foretaget private indkøb på beboernes regning for mere end 370.000 kroner. Nu peger en advokatundersøgelse på, at der kan være svindlet for op mod 20 millioner kroner i foreningen.</p>

<p>Onsdag morgen oplyste Aarhus Kommune, at kommunen har politianmeldt flere medarbejdere i boligforeningen, og at kommunen ligeledes har overdraget en undersøgelse fra advokatfirmaet Kromann Reumert om boligforeningen til politiet.</p>

<p>Formand for bestyrelsen og beboer i Østjysk Bolig, Katja Hillers, er rystet over de oplysninger, som advokatfirmaet har afdækket:</p>

<p>- Jeg er meget, meget rystet og chokeret over, at der har fundet noget sted i så stort et omfang.</p>

<p>- Nu er jeg jo selv beboer, og jeg synes, det er helt vanvittigt, siger Katja Hillers til TV2 ØSTJYLLAND.</p>

<h2>Mistænkelige overførsler for 9,3 millioner kroner</h2>

<p>Advokatfirmaet konkluderer, at der kan være sket svindel for op mod 20 millioner kroner:</p>

<ul>
	<li>Kontantoverførsler til uvedkommende private bankkonti for samlet 9,3 millioner kroner</li>
	<li>Privatlignende udgifter til f.eks. restaurationer og dyre vine afholdt for boligforeningens regning for 2,2 millioner kroner,</li>
	<li>Private udgifter skjult i boligforeningens byggeregnskaber for 1 million kroner</li>
	<li>Og mistænkelige indbetalinger fra en storleverandør på 7,4 millioner kroner, som blandt andet er gået til at balancere diverse konti i Østjysk Bolig, der var benyttet til at dække private udgifter.</li>
</ul>

<p>Aarhus Kommune står for tilsynet med boligforeningen, og det var i sin tid en anonym whistleblower, der fik kommunens tilsyn til at gå boligforeningen nærmere efter i sømmene.</p>

<p>Katja Hillers har været formand for bestyrelsen de foregående to år, og hun kan ikke sige, hvorfor bestyrelsen ikke har opdaget den omfattende svindel:</p>

<h2>Ked af det skete</h2>

<p>- Jeg kan ikke svare på, hvordan vi ikke opdager det. Men en af de ting, rapporten påpeger, er, at vores revisor skulle have været mere vågen, siger Katja Hillers.</p>

<p><em>Har I været gode nok?</em></p>

<p>- Det har jeg svært ved at kommentere på. Jeg er rigtig ked af, det er sket, mens jeg de sidste to år har siddet som formand, siger formanden videre.</p>

<p>Hun ved endnu ikke, hvilke konsekvenser den formodede svindel vil få for boligforeningen, der råder over godt 2800 lejemål.</p>

<p>- Vi skal snakke med tilsynet senere på ugen, og vi får også indkaldt repræsentantskabet. Vi vil som bestyrelse anbefale, at vi får en ny revisor. Uanset hvad har jeg svært ved at se dem (revisoren, red.) i øjnene, siger Katja Hillers.</p>
]]></content:encoded>
   </item>
   <item>
    <title>EMA ser mulig sammenhæng mellem blodpropper og vaccine - men fordele opvejer stadig risici</title>
    <description>Risikoen for blodpropper og et lavt antal blodplader skal nu fremgå af produktinformationen som  en &quot;meget sjælden bivirkning&quot;.</description>
    <link>http://nyheder.tv2.dk/samfund/2021-04-07-ema-ser-mulig-sammenhaeng-mellem-blodpropper-og-vaccine-men-fordele-opvejer</link>
    <guid isPermaLink="true">http://cms.tv2.dk/node/2482176</guid>
    <pubDate>Wed, 07 Apr 2021 14:02:56 GMT</pubDate>
    <content:encoded><![CDATA[<p>Der er en mulig sammenhæng mellem AstraZenecas vaccine mod coronavirus og kombinationen af blodpropper og et lavt antal blodplader.</p>

<p>Derfor skal det nu fremgå af produktinformationen som en "en meget sjælden bivirkning", lyder fra det europæiske lægemiddelagentur, EMA, i en <a href="https://www.ema.europa.eu/en/news/astrazenecas-covid-19-vaccine-ema-finds-possible-link-very-rare-cases-unusual-blood-clots-low-blood">pressemeddelelse</a>.</p>

<p>Vaccinens fordele opvejer stadig den risici, mener EMA.</p>

<p>Det er bivirkningskomitéen PRAC, der sammen med uafhængige eksperter har vurderet, at der er en mulig sammenhæng.</p>

<p>Udmeldingen kom kort inden onsdagens pressemøde, hvor EMA fremlagde resultaterne af en undersøgelse af en række tilfælde fra flere steder i Europa - heriblandt Danmark.</p>

<h2>Mindst 34 millioner stik</h2>

<p>I alt har man undersøgt 86 europæiske tilfælde af det "usædvanlige sygdomsbillede". 18 af dem har haft et "fatalt" udfald.</p>

<p>34 millioner mennesker er blevet vaccineret med vaccinen indenfor EU og Storbritannien.</p>

<p>- Efter lange debatter i komitéen er vores konklusion, at de her blodpropper er meget sjældne bivirkninger ved vaccinen, siger Sabine Strauss, der er læge ved EMA og leder af PRAC.</p>

<p>I de kliniske studier var der ingen indberetninger af de sjældne tilfælde. Men når man vaccinerer så mange flere, vil de sjældnere bivirkninger vise sig, forklarede Strauss på pressemødet.</p>

<p>Ud fra det, der lige nu er indberettet, er der i EU en rapporteringsfrekvens på mellem et og to tilfælde per 100.000 vaccinerede.</p>

<p>Det er "meget sjældent", siger Sabine Strauss, der understregede, at man ikke har det reelle risikointerval.</p>

<p>I Storbritannien er rapporteringsfrekvensen én ud af 600.000 AstraZeneca-vaccinerede.</p>

<h2>Ingen behandling</h2>

<p>Selv om der nu er påvist en sandsynlig sammenhæng, mangler EMA stadig årsagen til tilfældene.</p>

<p>- Vi har ikke fundet en endegyldig årsag, men der er en række mulige forklaringer, blandt andet en atypisk immunrespons, siger Sabine Strauss.</p>

<p>Komiteen kan derfor ikke anbefale nogle bestemte behandlingsmetoder for at forhindre yderligere bivirkninger.</p>

<p>Alder og køn kan heller ikke siges at udgøre yderligere risici, lyder det fra Sabine Strauss. Tidligere har det ellers været fremme, at det primært var yngre kvinder, der var i risikogruppen.</p>

<p>Dog var det primært efter første stik og indenfor de første fjorten dage, at bivirkningerne viste sig.</p>

<h2>Unge briter bliver tilbudt alternativ</h2>

<p>Det er op til de forskellige nationer at beslutte, hvem man vil give hvilke vacciner, lød det på pressemødet.</p>

<p>I Storbritannien, hvor AstraZenecas vaccine er den mest brugte, <a href="https://www.bbc.com/news/health-56665517">har man netop meldt ud,</a> at personer under 30 år vil blive tilbudt en anden vaccine. Det er besluttet ud fra et forsigtighedsprincip.</p>

<p>De britiske myndigheder har undersøgt 79 tilfælde af blodpropper og få blodplader, hvoraf 19 døde. To-tredjedele af tilfældene var blandt kvinder.</p>

<p>Konklusionen er, at man ikke kan påvise en direkte sammenhæng, men at der er en sandsynlighed for, at det skyldes vaccinen.</p>

<p>Også i Storbritannien vurderer man, at vaccinens fordele opvejer risikoen, og at dens effekt mod covid-19 er god.</p>

<p>Derfor er det stadig en fordel for langt de fleste at få to doser af AstraZenecas vaccine - men fordi yngre mennesker sjældent bliver alvorligt syge af covid-19, har de britiske myndighder vurderet, at man vil den gruppe en alternativ vaccine.</p>

<h2>Overvågningen virker</h2>

<p>På pressemødet understregede EMAs direktør, Emer Cooke, vigtigheden af at fortsætte vaccineudrulningen.</p>

<p>- Vi har brug for at bruge de vacciner, vi har, for at beskytte os mod de ødelæggende effekter ved pandemien, siger hun.</p>

<p>At man har opdaget de få, men alvorlige tilfælde, viser, at bivirkningsovervågningen i Europa virker, lød det fra Emer Cooke.</p>

<p>EMA vil fortsætte med at undersøge indberetningerne fra hele Europa og arbejde tæt sammen med de britiske myndigheder.</p>

<p>Herhjemme er lidt over 140.000 danskere blevet vaccineret med AstraZenecas vaccine.</p>

<p>De danske myndigheder har besluttet at sætte vaccinen fra AstraZeneca på pause indtil uge 15, mens undersøgelserne af vaccinen står på.</p>
]]></content:encoded>
   </item>
   <item>
    <title>Fyrværkeriskud ved corona-demo udløser halvandet års fængsel</title>
    <description>31-årig mand ramte betjent, da han 9. januar affyrede seks skud med et romerlys mod politi ved demonstration.</description>
    <link>http://nyheder.tv2.dk/2021-04-07-fyrvaerkeriskud-ved-corona-demo-udloser-halvandet-ars-faengsel</link>
    <guid isPermaLink="true">http://cms.tv2.dk/node/2482177</guid>
    <pubDate>Wed, 07 Apr 2021 13:33:11 GMT</pubDate>
    <content:encoded><![CDATA[<p>Både en 31-årig mand og hans pårørende har tårer i øjnene, da manden i Københavns Byret onsdag er blevet idømt halvandet års fængsel for at have affyret skud med et romerlys ved en demonstration 9. januar.</p>

<p>Manden er fundet skyldig i at have affyret mindst seks skud med romerlyset. Det ene skud ramte en uniformeret betjent. Derudover er han kendt skyldig i at have deltaget i grov forstyrrelse af den offentlige orden.</p>

<p>- Endeligt mener vi, at forholdet skal henføres til og straf fastsættes efter paragraf 81 d både stk. 1 og stk. 4 som påberåbt af anklageren, siger dommer Merete Engholm.</p>



<p>Paragraffen handler om, hvorvidt "lovovertrædelsen har baggrund i eller sammenhæng med covid-19-epidemien i Danmark". Hvis det er tilfældet, har retten mulighed for at hæve straffen til det dobbelte.</p>

<h2>Ikke præciseret fordobling</h2>

<p>Dommeren har dog ved domsafsigelsen ikke præciseret, hvorvidt dommen er blevet fordoblet eller forhøjet i mindre grad.</p>

<p>Sammen med sin forsvarer, Snorre Andreas Kehler, har den 31-årige udbedt sig betænkningstid i forhold til, om han vil anke dommen.</p>
]]></content:encoded>
   </item>
   <item>
    <title>Entreprenør hævder at have jævnet fredet klit for 10.000 kroner</title>
    <description>Erhvervsmand afviser beskyldning om, at han betalte entreprenør for at jævne to klitter i Skagen med gummiged.</description>
    <link>http://nyheder.tv2.dk/krimi/2021-04-07-entreprenor-haevder-at-have-jaevnet-fredet-klit-for-10000-kroner</link>
    <guid isPermaLink="true">http://cms.tv2.dk/node/2482158</guid>
    <pubDate>Wed, 07 Apr 2021 11:38:02 GMT</pubDate>
    <content:encoded><![CDATA[<p>En 39-årig nordjyde, der er tiltalt for groft hærværk på Sønderstrand i Skagen, erkender, at han førte en gummiged i det fredede klitområde i nattens mulm og mørke.</p>



<p>- Jeg var blevet bedt om at skubbe lidt sand, siger han fåmælt i Retten i Hjørring.</p>

<p>Det var den medtiltalte i sagen, erhvervsmanden Hans Andersen, der havde bedt ham om at gøre det, forklarer manden.</p>

<p>Han kender den aalborgensiske erhvervsmand, som han jævnligt har udført entreprenøropgaver for.</p>

<p>Sandflytningen blev udført natten til 26. oktober 2019.</p>

<p>De to aftalte opgaven dagen før, fortæller manden.</p>

<p>Han fik 10.000 kroner i kontanter forud for arbejdet, siger han.</p>

<h2>Tænkte ikke så meget over det</h2>

<p>Ifølge den tiltalte var Hans Andersen til stede, da sandet blev flyttet midt om natten.</p>



<p>Erhvervsmanden kom ifølge den 39-årige med anvisninger på stedet om, hvor meget sand der skulle flyttes.</p>

<p>Anklagemyndigheden mener, at der er tale om groft hærværk mod det fredede klitområde.</p>

<p>Den tiltalte siger, at han ikke skænkede det en tanke, at det kunne være ulovligt arbejde, han udførte.</p>

<p>- På daværende tidspunkt tænkte jeg ikke så meget over det. Jeg vidste ikke, det var et fredet område.</p>

<p>Men han erkender, at han "nok burde have undersøgt nogle flere ting".</p>

<h2>Fanget på videoovervågning</h2>

<p>Inden opgaven blev udført i klitterne, tankede den tiltalte den 18 ton tunge gummiged på en lokal tankstation.</p>

<p>Det blev foreviget af videoovervågning, som sammen med teleoplysninger førte politiet på sporet af manden.</p>

<p>Den 39-årige nægter sig skyldig efter paragraffen i straffeloven om groft hærværk.</p>



<p>Men han erkender, at han har overtrådt naturbeskyttelsesloven ved at have udført regulering af terrænet uden tilladelse.</p>

<p>Hans Andersen, der har en sommerbolig med udsigt ud over klitområdet, afviser anklagen.</p>

<p>Han medgiver, at han under en samtale med entreprenøren fortalte om sine frustrationer over Frederikshavn Kommune, der ejer det fredede område.</p>

<p>- Da vi købte huset i 2010, var der stort set ingen klitter. Der er ingen tvivl om, at jeg har fortalt rigtig meget, siger den tiltalte.</p>

<p>Han forklarer, at han indirekte kan være skyld i, at entreprenøren med sin 18 ton tunge gummiged tog sagen i egen hånd og jævnede klitområdet.</p>

<p>- Hvis jeg ikke havde mødtes med ham, så var den her hændelse ikke sket. Det kan være, jeg har sået et frø ved at mødes med ham.</p>

<h2>Afviser interesse</h2>

<p>Hans Andersen afviser, at han kunne have en interesse i at få jævnet klitterne i form af bedre udsigt fra sin bolig.</p>

<p>- Min udsigt har ikke ændret sig, forklarer han.</p>

<p>Specialanklager Jan Østergaard mener, at de to tiltalte begge skal idømmes fængselsstraf for groft hærværk mod et fredet klitområde af stor kulturhistorisk værdi.</p>

<p>Retten ventes at afslutte sagen på fredag.</p>
]]></content:encoded>
   </item>
   <item>
    <title>Mange tusind danskere i kø til byggepulje </title>
    <description>Hvis man ikke er i køen på nuværende tidspunkt, er det formentligt allerede for sent. </description>
    <link>http://nyheder.tv2.dk/samfund/2021-04-07-mange-tusind-danskere-i-koe-til-byggepulje</link>
    <guid isPermaLink="true">http://cms.tv2.dk/node/2482141</guid>
    <pubDate>Wed, 07 Apr 2021 08:22:49 GMT</pubDate>
    <content:encoded><![CDATA[<p>Næsten 50.000 danske boligejere er i kø til at søge tilskud via Bygningspuljen, der åbnede for ansøgninger klokken 10 onsdag.</p>

<p>Det oplyser enhedschef i Energistyrelsen, Heidi Koch, til TV 2.</p>

<p>- Det er helt vildt. Vi forventer, at pengene ryger meget hurtigere end sidste år, formentligt allerede i dag, siger hun.</p>

<p>Alle boligejere kan søge penge fra puljen til at energioptimere deres hjem, for eksempel ved at skifte til en mere klimavenlig varmekilde.</p>

<p>Sidste år fik 5420 danskere del i puljen, der havde nogenlunde samme størrelse, som de 250 millioner kroner der deles ud denne gang.</p>

<p>Dermed er der stor sandsynlighed for, at det allerede er for sent at få tilskud, hvis man ikke er i køen nu.</p>

<p>På nuværende tidspunkt er ventetiden på at komme igennem over en time, og der er søgt midler for 119 millioner kroner.</p>

<h2>Vil undgå nedbrud i systemet</h2>

<p>Energistyrelsen havde forventet, at interessen for Bygningspuljen ville være stor, og det er derfor, man i år har oprettet et køsystem. Systemet fungerer på samme måde, som når danskerne venter på at tjekke deres årsopgørelse.</p>

<p>Ifølge Heidi Koch skal det forhindre, at hjemmesiden sparenergi.dk, hvor man søger tilskuddet, bryder sammen.</p>

<p>- Hvis flere tusinde forsøgte at ansøge på samme tid, tror jeg ikke, sitet ville kunne holde. Derfor prøver vi noget nyt i år, fortæller hun til TV 2.</p>

<p>Der vil blive lukket et par hundrede ind ad gangen, og da det også tager en del tid at ansøge, vil processen med at få puljen tømt under alle omstændigheder strække sig over nogle timer, oplyser enhedschefen.</p>

<p>Man kan søge via hjemmesiden <a href="https://sparenergi.dk/forbruger/boligen/tilskud">sparenergi.dk.</a> Her kan man også med en beregner få et bud på, hvor meget man potentielt kan få i tilskud – og hvor mange penge man kan spare i energiudgifter.</p>

<p>Der bliver åbnet for en ny runde igen i august og oktober, hvis man ikke når det denne gang, oplyser Energistyrelsen til TV 2.</p>

<p> </p>
]]></content:encoded>
   </item>
   <item>
    <title>Populær vandrerute lukker efter massetilstrømning</title>
    <description>Vandreruten i Vejle Kommune er langt fra det eneste sted, der har oplevet stor tilstrømning af danskere, der vil ud i naturen. </description>
    <link>http://nyheder.tv2.dk/2021-04-07-populaer-vandrerute-lukker-efter-massetilstroemning</link>
    <guid isPermaLink="true">http://cms.tv2.dk/node/2482148</guid>
    <pubDate>Wed, 07 Apr 2021 12:57:02 GMT</pubDate>
    <content:encoded><![CDATA[<p>Coronaens restriktioner har fået danskerne til at snøre snørebåndene på vandreskoene. Flere steder er den nyfundne vandreiver dog blevet for meget - både for naturen og for beboerne langs de populære vandreruter.</p>

<p>Det gælder blandt andet for vandreruten Egtvedpigens Fodspor, som Vejle Kommune nu har følt sig nødsaget til at lukke midlertidigt.</p>

<p>I påsken besøgte ekstraordinært mange den 14 kilometer lange rute, der går gennem Vejle Ådal. Her fortæller lokale beboere om op mod 1000 glade vandrere om dagen i påsken.</p>



<p>- Der er opstået et uforudset stort slid på naturen på grund af det store antal vandrere på Egtvedpigens Fodspor.</p>

<p>Ruten er ikke dimensioneret til så mange brugere, som vi har oplevet, og vi kender ikke konsekvenserne for den natur, vi skal passe på, fortæller Klaus Enevoldsen, der er afdelingsleder i Natur &amp; Udeliv i Vejle Kommune.</p>

<h2>Parkeringskaos og toiletpapir</h2>

<p>Kommunen havde ellers allerede inden påsken gjort ekstraordinære tiltag for at imødekomme interessen fra besøgende.</p>

<p>Blandt andet var der indsat parkeringsvagter og lavet en skiltekampagne med information om regler for færdsel i naturen.</p>

<p>Desuden havde man allerede inden påsken opfordret besøgende til at udskyde besøget og finde andre udflugtsmål. Men det var altså ikke nok, må Klaus Enevoldsen nu sande:</p>

<p>- Vores rute passerer igennem privatejede områder, hvor flere lodsejere har oplevet problemer med løse hunde, kaosparkering, færdsel uden for stierne og folk, der ’træder af på naturens vegne’ og blot efterlader deres tørrepapir i naturen.</p>

<p>Hos Naturstyrelsen kan medarbejdere over hele landet rapportere om flere gæster i naturen. Tællere i udvalgte naturområder viser også en klar stigning i antallet af besøgende på op til 125 procent i 2020 sammenlignet med året før.</p>



<h2>Afføring, konflikter og politipatruljer</h2>

<p>Også i Naturpark Amager, som huser den populære 24 kilometer lange vandrerute kendt som 'Amarminoen', er der ugler i mosen.</p>

<p>Her har der blandt andet været problemer med såkaldte 'skovskidere', som har efterladt store mængder toiletpapir og afføring.</p>

<p>- Jeg har da selv observeret det flere gange, når jeg lufter min hund. Man ser toiletpapir eller servietter med lort på. Jeg ved fra andre hundeejere, at de har problemer med, at deres hunde ruller sig i det. Og man er nødt til at konstatere, at nu hvor folk kommer mere ud i naturen - særligt på grund af coronaepidemien - så er der måske nogle forholdsregler, man skal være opmærksom på, har beboer og hundeejer Marianne Wolff tidligere sagt til <a href="https://www.tv2lorry.dk/dragoer/populaer-vandrerute-har-foert-til-klamt-problem-menneskelort" rel="noopener" target="_blank">TV 2 Lorry</a>.</p>

<p>Den store popularitet har også bragt andet end afføring og toiletpapir med sig. Med flere mennesker på stierne, er der også fulgt et stigende antal konflikter mellem de mange forskellige brugergrupper, som for eksempel vandrere, cyklister og fuglekiggere.</p>



<h2>Har åbnet toiletter før tid</h2>

<p>I Dragør Kommune, hvor 'Amarminoen' begynder eller slutter - alt efter hvilken vej, man går - har man endnu ikke forholdt sig til, om man vil lave en midlertidig lukning af ruten.</p>

<p>Her har man i stedet forsøgt at afhjælpe problemerne ved for eksempel at åbne nogle toiletter, der ellers først ville åbne senere på året og ved at sætte skilte op, som vejleder om, hvordan man skal opføre sig på ruten.</p>

<p>- Selv om det er fedt, at det er blevet så stor en succes, så håber vi, at antallet af vandrere i området daler lidt, når samfundet åbner mere op, siger Jesper Horn Larsen, der er centerchef i Plan, Teknik og Erhverv til TV 2.</p>

<p>Jesper Horn Larsen er for øvrigt én af de, der selv har været en tur ude på ruten.</p>

<p>I Brædstrup ved Horsens er det attraktionen Den Genfundne Bro, der har fået folk ud i naturen. Her måtte <a href="https://www.tvsyd.dk/horsens/politiet-anbefaler-folk-at-finde-alternativer-til-populaer-bro" rel="noopener" target="_blank">politiet tilbage i februar rykke ud</a>, fordi der samlede sig over 1000 mennesker ved broen over Gudenåen.</p>



<h2>Reparation efter stor tilstrømning</h2>

<p>Tilbage ved Egtvedpigens Fodspor skal man nu i gang med en renovering, inden de vandrelystne danskere kan lukkes på græs igen.</p>

<p>- Vi lukker sporet midlertidigt og undersøger behov for forebyggende tiltag, reparation af skader og naturpleje. Vi skal også have undersøgt muligheder for eventuelle ændringer af sporet, siger Klaus Enevoldsen.</p>

<p>Han forventer ikke, at sporet vil blive åbnet, før det er repareret, og der er fundet løsninger på de eventuelle nye ændringer i sporets forløb.</p>
]]></content:encoded>
   </item>
   <item>
    <title>De høje boligpriser vil ikke udløse ny finanskrise, siger Nicolai Wammen </title>
    <description>Det seneste år har boligmarkedet slået den ene rekord efter den anden, og flere økonomer udtrykker bekymring. Men regeringen afviser indgreb. </description>
    <link>http://nyheder.tv2.dk/samfund/2021-04-07-de-hoje-boligpriser-vil-ikke-udlose-ny-finanskrise-siger-nicolai-wammen</link>
    <guid isPermaLink="true">http://cms.tv2.dk/node/2482157</guid>
    <pubDate>Wed, 07 Apr 2021 12:18:36 GMT</pubDate>
    <content:encoded><![CDATA[<p>De rekordhøje boligpriser får ikke finansminister Nicolai Wammen (S) til at frygte en ny finanskrise i Danmark.</p>

<p>Det siger han under en spørgetime i Folketinget.</p>



<p>- Jeg mener ikke, at de sidste kvartalers udvikling på boligmarkedet isoleret set kan udløse en ny finanskrise i Danmark, lyder det fra finansministeren.</p>

<p>Han mener, at situationen nu er anderledes end situationen før den seneste finanskrise. Her var "prisstigningerne kraftigere over en længere periode".</p>

<p>Det er Enhedslisten, som har stillet finansministeren spørgsmål i Folketingssalen. Partiet vil både høre om regeringens vurdering af faren for en ny finanskrise, og om regeringen har planer om indgreb på boligmarkedet.</p>

<p>Nicolai Wammen slår igen fast, at regeringen ikke har planer om indgreb på boligmarkedet. Men de "vil følge udviklingen tæt i de kommende måneder".</p>

<h2>Økonomer frygter udviklingen</h2>

<p>Det seneste år har boligmarkedet slået den ene rekord efter den anden, og senest viser tal fra Boligsiden.dk onsdag, at priserne på villaer og rækkehuse, ejerlejligheder og sommerhuse er steget yderligere i marts.</p>

<p>Udviklingen betyder, at huse nu bliver handlet for 12 procent mere end i marts sidste år. For ejerlejligheder og sommerhuse er stigningen henholdsvis 14 og 19 procent.</p>



<p>Under spørgetimen gav Nicolai Wammen udtryk for, at han synes, det er glædeligt, at det frygtede prisfald på grund af coronakrisen er undgået, og at han ikke umiddelbart er bekymret.</p>

<p>- Indtil nu er det vigtigt at sige, at de stigende boligpriser kan forklares ved husholdningernes høje indkomst og opsparinger samt det historisk lave renteniveau, siger ministeren.</p>

<p>Modsat Wammen har flere økonomer den seneste tid udtrykt bekymring.</p>

<p>En af dem er Søren Kristensen, der er cheføkonom i Sydbank.</p>

<p>- Det ser fornuftigt, men faretruende ud netop nu, siger Søren Kristensen, der er cheføkonom i Sydbank, til TV 2.</p>

<p>Han mener, udviklingen går for stærkt, og at det kan ende med store prisfald på boliger, som man så under finanskrisen.</p>

<h2>Nationalbanken: Kan blive nødvendigt med indgreb</h2>

<p>For få uger siden meddelte Nationalbanken på et pressemøde, at man forventer, at huspriserne samlet vil stige 9,7 procent i 2021.</p>

<p>Ligesom finansministeren gav Nationalbankdirektøren, Lars Rohde, udtryk for, at han ikke frygter en ny finanskrise på baggrund af udviklingen i boligmarkedet.</p>

<p>Dog gjorde han det klart, at det meget vel kan blive nødvendigt med politiske indgreb for at dæmpe udviklingen.</p>



<p>Det Systemiske Risikoråd, som Nationalbanken er en del af, har offentliggjort, at de på sit næste møde forventer at henstille til, at der iværksættes tiltag.</p>

<p>- Rådet ser med stigende bekymring på udviklingen og vil analysere effekterne af forskellige tiltag rettet mod boligmarkedet, lød det i en pressemeddelelse 23 marts.</p>
]]></content:encoded>
   </item>
   <item>
    <title>Antallet af indlagte stiger til det højeste i en måned</title>
    <description>De danske sundhedsmyndigheder forventer, at antallet af indlagte vil stige i forbindelse med genåbningen.</description>
    <link>http://nyheder.tv2.dk/samfund/2021-04-07-antallet-af-indlagte-stiger-til-det-hoejeste-i-en-maaned</link>
    <guid isPermaLink="true">http://cms.tv2.dk/node/2482166</guid>
    <pubDate>Wed, 07 Apr 2021 12:00:53 GMT</pubDate>
    <content:encoded><![CDATA[<p>Det seneste døgn er antallet af indlagte med coronavirus på danske hospitaler steget i en grad, at der nu er tale om højeste antal coronapatienter i en måned.</p>

<p>Det viser dagens tal fra <a href="https://experience.arcgis.com/experience/aa41b29149f24e20a4007a0c4e13db1d/page/page_0/" rel="noopener" target="_blank">Statens Serum Institut</a>.</p>



<p>Antallet af indlagte er det seneste døgn steget med 18 til 237, og det er det højeste siden 1. marts.</p>

<p>Derudover er 614 personer konstateret smittet med coronavirus det seneste døgn, og tre personer er døde, mens de var syge med covid-19.</p>

<h2>Forventelig stigning</h2>

<p>Ifølge ledende overlæge ved Infektionsmedicinsk Klinik på Rigshospitalet Åse Bengård Andersen er det ikke overraskende, at flere personer nu indlægges. </p>

<p>- Det begynder at passe med tiden fra, at man løsnede grebet, til der kommer mere smitte og nogle udvikler sygdom. Afregningen kommer 14 dage senere, så det er forventeligt nok, siger hun. </p>

<p>- Det er ikke bekymrende endnu, men det havde været rarere at se det gå den anden vej. Det viser, at det er vigtigt at få vaccineret, for ellers vil det blive ved med at drille os, siger Åse Bengård Andersen. </p>



<p>Hun fortæller, at hospitalerne har blikket stift rettet mod indlæggelsestallene, fordi man er i et kapløb for at få vaccineret flest muligt, inden mere smitte spreder sig. - Vi følger det nervepirrende dag for dag, fordi det er et kapløb med vaccinationsprogrammet. Vi håber, det holder med de ekstra leverancer. </p>

<p>- Jo flere, der er smittet ude i samfundet, jo større risiko er der for, at de rammer et sårbart menneske derude, der er nødt til at blive indlagt. Vi er ikke oppe i noget, der minder om det kritiske, vi var engang, men vi er alligevel nødt til at passe på, indtil vi har fået overtaget på vaccinefronten, siger hun.</p>

<h2>Flere indlagte efter genåbning</h2>

<p>Selv om antallet af indlagte er steget, er antallet kun på omkring en fjerdedel af, hvad det lå på, da sygehusene var mest belastede med coronapatienter i starten af januar.</p>

<p>Og mens det samlede antal indlæggelser er steget, er der færre af de mest behandlingskrævende patienter.</p>

<p> </p>

<p> </p>
]]></content:encoded>
   </item>
   <item>
    <title>Dagens coronatal: Stort overblik opdateret hver dag klokken 14</title>
    <description>Få Danmarks bedste coronaoverblik med alle graferne over nyeste coronatal fra Danmark og verden. Så mange er smittede, indlagte og døde.</description>
    <link>http://nyheder.tv2.dk/samfund/dagens-coronatal-overblik-over-smittede-indlagte-og-doede</link>
    <guid isPermaLink="true">http://cms.tv2.dk/node/2273472</guid>
    <pubDate>Wed, 07 Apr 2021 12:00:32 GMT</pubDate>
    <content:encoded><![CDATA[<ul>
	<li>Kilde: Statens Serum Institut. Note: Antal smittede samt positivprocenten dækker kun PCR-testede danskere og bekræftede tilfælde.</li>
</ul>









































<p>Denne side blev udgivet første gang 27. februar 2020 og er siden blevet opdateret dagligt. Den er med mere end 100 millioner sidevisninger den mest læste artikel på TV2.DK nogensinde.</p>

<h2>Hvad er dagens coronatal?</h2>

<p>Dagens coronatal over nye smittede, indlagte, døde og testede findes i toppen af denne artikel sammen med dagens positivprocent. Det tal er som det eneste af nøgletallene et, TV 2 selv beregner ud fra dagens antal af nye smittede og antallet af prøver. Nøgletallene opdateres som udgangspunkt klokken 14 hver dag, når Statens Serum Institut offentliggør opdaterede coronatal. Bemærk, at coronatallene i toppen af artiklen ikke nødvendigvis kan sammenlignes direkte med graferne. Grafen over det dagligt antal nye smittede er eksempelvis opgjort efter prøvedata og ikke offentliggørelsesdato. Da det tager op til fire dage fra podning til registrering, indeholder dagens smittetal øverst i artiklen altså positive prøvesvar fra flere dage, fordi den viser, hvor meget det samlede antal smittede er steget i forhold til dagen før.</p>

<h2>Hvad er dagens coronatal i min kommune?</h2>

<p>De kommunale coronatal kan findes i flere grafikker højere oppe i denne artikel. Data stammer fra Statens Serum Institut. De smittede bliver registreret ud fra deres bopælskommune. Eksempelvis vil en person. der bliver testet positiv under en ferie på Bornholm. tælle med i statistikken for den kommune, hvor han eller hun har folkeregisteradresse. Hjemløse, udlændinge og andre uden folkeregisteradresse bliver derfor heller ikke talt med i de kommunale tal.</p>

<h2>Hvorfor er dagens coronatal ikke opdateret?</h2>

<p>De fleste af coronagraferne i denne artikel opdateres hver dag klokken 14, når Statens Serum Institut offentliggør de nyeste coronatal. For enkelte grafer bliver der dog ikke offentliggjort nye coronatal hver dag, nogle grafer offentliggør myndighederne kun nye tal for én gang om ugen. Under hver graf står der, hvor ofte de bliver opdateret. Tekniske nedbrud hos Statens Serum Institut eller andre kan dog forsinke dagens coronatal. Det er sket flere gange. Hvis du besøger siden tit, kan din browser for at indlæse siden så hurtigt som muligt finde på at vise en tidligere version af coronagraferne i stedet for den nyeste. I det tilfælde hjælper det at genindlæse siden og eventuelt <a href="https://play.kundeservice.tv2.dk/hc/da/articles/217008448-S%C3%A5dan-sletter-du-dine-cookies-og-cache">tømme din browsercache</a>.</p>

<h2>Hvor kommer de daglige corontal fra?</h2>

<p>De danske coronatal på denne side stammer primært fra <a href="https://www.ssi.dk/aktuelt/sygdomsudbrud/coronavirus">Statens Serum Institut</a>, som de selv indhenter fra andre danske myndigheder som Sundhedsstyrelsen, Det Centrale Personregister og Dødsårsagsregistret. Enkelte andre grafer på siden hentes der coronadata til direkte fra Sundhedsstyrelsen og Danmarks Tekniske Universitet. For de udenlandske smittetal bruges <a href="https://gisanddata.maps.arcgis.com/apps/opsdashboard/index.html#/bda7594740fd40299423467b48e9ecf6" rel="noopener" target="_blank">The Johns Hopkins Center for Health Security</a>. Kilden til data fremgår under hver graf.</p>

<h2>Hvor mange er indlagt med coronavirus?</h2>

<p>Oplysninger om indlagte med covid-19 hentes fra Statens Serum Institut og Sundhedsstyrelsen. Data stammer båder fra Sundhedsdatastyrelsens Landspatientregister(LPR) og de daglige øjebliksbilleder, som de danske regioner rapporterer til myndighederne hver dag.</p>

<h2>Hvor mange er reelt smittet med coronavirus?</h2>

<p>Denne side viser kun de bekræftet smittede med coronavirus. Altså de mennesker, der er testet positiv for covid-19. Ud over dem er der et stort mørketal af danskere, der har været smittet med coronavirus uden at have opdaget det. Tal fra Rigshospitalet viste i februar, at otte<a href="https://www.rigshospitalet.dk/presse-og-nyt/nyheder/nyheder/Sider/2021/februar/hver-tolvte-bloddonor-har-antistoffer-mod-coronavirus.aspx"> procent af de danske bloddonorer</a> havde dannet antistoffer, der er et tegn på, at de har haft coronavirus.</p>

<p>Vi kan anbefale at <a href="https://nyheder.tv2.dk/2017-04-20-tv-2-nyheder-app-hent-den-til-baade-ios-og-android">installere vores app TV 2 Nyheder</a>, hvor du hver dag kan få en push-besked, når dagens coronatal er opdateret.</p>
]]></content:encoded>
   </item>
   <item>
    <title>- Jeg begik en overtrædelse af straffeloven. Det skal man dømmes for i Danmark</title>
    <description>Henrik Qvortrup er stadig sagsøgt for Se og Hør-sagen. Han minder sig selv om, hvor galt det kan gå, hvis han lader målet hellige midlet.</description>
    <link>http://nyheder.tv2.dk/samfund/2021-04-05-fra-kriminel-til-politisk-redaktoer-jeg-havde-allermest-lyst-til-bare-at-laegge</link>
    <guid isPermaLink="true">http://cms.tv2.dk/node/2482022</guid>
    <pubDate>Wed, 07 Apr 2021 11:52:39 GMT</pubDate>
    <content:encoded><![CDATA[<p>Med sin store rolle i danmarkshistoriens største medieskandale, Se og Hør-sagen, var Henrik Qvortrup dømt ude af det gode selskab.</p>

<p>Hans ry smuldrede, mediecheferne vendte ham ryggen, og han blev idømt et år og tre måneders fængsel i sagen, hvor den såkaldte tys-tys-kilde fra Nets solgte kendissers kreditkortoplysninger til Se og Hør.</p>

<p>Henrik Qvortrup var chefredaktør på bladet, da han i 2008 indledte det kontroversielle – og kriminelle – samarbejde med kilden, og i dag, 13 år senere, spøger sagen stadig.</p>

<p>Et større hold af kendisser kræver i et civilt søgsmål erstatning for at være blevet krænket af ugebladets overvågning. Det gælder blandt andre den tidligere tv-vært Line Baun Danielsen. Sagen startede i Københavns Byret i starten af marts, og der falder dom 9. april.</p>

<p>Alligevel vil mange mene, at 57-årige Henrik Qvortrup er tilbage i varmen. Sådan beskriver han det i hvert fald selv. Han er politisk redaktør på B.T. og så godt som fast, kritisk inventar til diverse pressemøder på Christiansborg.</p>

<p>Men hvordan krabbede han sig tilbage? Og hvad tænker Henrik Qvortrup selv om rutsjebaneturen og de krænkede kendisser?</p>

<p>TV 2 har mødt ham i programmet 'Bramfri', hvor vi går tæt på de mennesker, som fylder i det danske nyhedsbillede.</p>

<h2><strong>Historierne skulle bide de kendte i haserne </strong></h2>

<p>Da Henrik Qvortrup i årene 2001-2008 var chefredaktør på ugebladet Se og Hør var han indforstået med, at hans opgave var at sikre et "kontant og grænsesøgende blad".</p>

<p>- Hvis jeg var begyndt at lave kirkeblad, havde jeg jo været dybt uprofessionel, siger han.</p>

<p>På bladet var han en del af en kultur, hvor man ville gå langt for de rigtige historier. De historier der kunne "bide de kendte i haserne". De historier der kunne sælge flest blade.</p>

<p>Og den generelle linje på Se og Hør angrer han ikke.</p>

<p>- Men jeg fortryder, at jeg lod mig rulle så meget ind i en hardcore tilgang til jobbet, at jeg – faktisk uden at reflektere nærmere over det – sagde ja til denne her mand ude fra Nets, siger Henrik Qvortrup.</p>

<p>- Det er et udtryk for en eller anden forråelse i ens tilgang til jobbet, som jeg ikke er stolt over.</p>

<h2>Mediecheferne begyndte at tage afstand</h2>

<p>Sagen blev kendt for offentligheden i 2014, da en tidligere Se og Hør-journalist Ken B. Rasmussen udgav romanen 'Livet, det forbandede'.</p>

<p>Her beskrev han arbejdsmetoderne på det såkaldt fiktive ugeblad 'Set og Hørt' og afslørede, at en anonym kilde sendte oplysninger om kendte og kongeliges kreditkortbevægelser til Se og Hør.</p>

<p>I 2009 havde Henrik Qvortrup udskiftet Se og Hør med et job som politisk redaktør på TV 2. Og her var han stadig i 2014.</p>

<p>Men sagens store opmærksomhed fik ham til at forlade tv-stationen og herfra fulgte flere mediechefers afstandtagen til den tidligere Se og Hør-chef.</p>

<h2>En mand, som ingen ville lege med</h2>

<p>Henrik Qvortrup forstår godt, at det var de færreste, der dengang ville sættes i forbindelse med ham. Men følelsen af at være dømt ude har været den største straf for ham.</p>

<p>Han beskriver, hvordan han var en anerkendt, måske endda "en lille smule feteret" politisk redaktør på TV 2. Ham der altid stod med den røde mikrofon og analyserede politikernes udmeldinger.</p>

<p>- Fra den ene dag til den anden går jeg fra den position til at være en mand, som ingen ville lege med. En persona non grata.</p>

<h2>De kendte måtte indstille sig på en ny virkelighed</h2>

<p>Over <a href="https://nyheder.tv2.dk/krimi/2016-09-09-se-listen-af-kongelige-og-kendte-mindst-114-blev-overvaaget-i-se-og-hoer-sagen">100 kongelige og kendisser</a> fik deres kreditkortoplysninger lækket under Se og Hørs samarbejde med tys-tys-kilden.</p>

<p>Oplysningerne blev til historier, og på den måde kunne eksempelvis Naser Khader pludselig se sig selv på forsiden, anklaget for at gøre brug af sort arbejde. Til TV 2 News kaldte politikeren dengang Henrik Qvortrup for et svin.</p>

<p>Den anklage afviser den tidligere chefredaktør.</p>

<p>- Men det er klart, at de kendte dengang var nødt til at indstille sig på en ny virkelighed. Nemlig den at Se og Hør ikke blev lavet for dem, men for læserne, siger Henrik Qvortrup.</p>

<h2>Ikke et pragteksemplar inden for journalistik</h2>

<p>Ligesom Line Baun Danielsen har også EU-parlamentarikeren fra Radikale Venstre Morten Helveg Petersen krævet erstatning for at få sine kreditkortoplysninger lækket.</p>

<p>I 2008 kunne han pludselig i Se og Hør læse om en rejse, han havde været på med netop Line Baun Danielsen, som var hans daværende kæreste.</p>

<p>En rejse og et forhold der inden bladets dækning ikke var udbasuneret til offentligheden.</p>

<p>- Det er Stasi-metoder. Det er overvågning af værste skuffe, <a href="https://nyheder.tv2.dk/samfund/2014-05-03-helveg-se-hoer-research-minder-om-stasi-metoder">sagde Morten Helveg Petersen til TV 2</a>.</p>

<p><a href="https://nyheder.tv2.dk/samfund/2020-03-11-hojesteret-afviser-helvegs-krav-i-se-og-hor-sagen">Højesteret afviste politikerens krav om erstatning</a>, men flere kendisser har altså endnu ikke opgivet at få kompensation for Se og Hørs kriminelle metoder.</p>

<p><em>Hvordan har du det i dag med de kendte, som har været i Se og Hør i din tid?</em></p>

<p>- Jeg har det udmærket med dem, men der er nok et par stykker af dem, der ikke synes, jeg er noget pragteksemplar inden for journalistik, siger Henrik Qvortrup.</p>

<p><em>Synes du, det er rimeligt, at Line Baun Danielsen får en eller anden form for erstatning for den forbrydelse, du har begået mod hende?</em></p>

<p>- Det vil jeg helst ikke udtale mig om, da sagen kører ved domstolen i netop disse uger.</p>

<h2>Dommen var hård, men fair</h2>

<p>Henrik Qvortrup fik et år og tre måneders fængsel, hvoraf det ene år blev gjort betinget, mod at han udførte 200 timers samfundstjeneste.</p>

<p>Og selvom han betegner straffen som hård, gør Henrik Qvortrup meget ud af at gentage, at han accepterer dommen. At den var fortjent.</p>

<p>- Jeg begik en overtrædelse af straffeloven. Det skal man i Danmark dømmes for, og det er helt fair, siger han.</p>

<p>Han understreger også, at han ikke har brug for nogen tudekiks. At han fik et "gok i nøden" og "verdens største røvtur", men at han har formået at rejse sig igen. Komme tilbage på Christiansborg og genvinde respekt.</p>

<p>- Jeg havde allermest lyst til at lægge mig i hjørnet i fosterstilling og vente på, det hele gik over. Men jeg tvang mig selv til at gå derind og sige: Her har i mig tilbage, siger han.</p>

<h2>Vil ikke træde forkert igen</h2>

<p>Særligt under coronakrisen har Henrik Qvortrup gang på gang stillet kritiske spørgsmål til statsminister Mette Frederiksen og regeringen. Spurgt om de nu også har styr på, hvad de laver.</p>

<p>Men kan det klinge hult, når Henrik Qvortrup selv er dømt kriminel?</p>

<p>- Så må det klinge hult. Jeg har beklaget og gentager det gerne, lyder svaret.</p>

<p><em>Oplever du nogle gange i dit nuværende virke en lyst eller impuls til at lade målet hellige midlet? </em></p>

<p>- Ikke på daglig basis. Men der sidder da en lille mand deroppe hele tiden, som fortæller mig, at jeg faldt i tilbage i 2008, og det skal ikke ske igen.</p>

<p><em>Se 'Bramfri'-programmet om Henrik Qvortrup <a href="https://play.tv2.dk/programmer/magasiner/serier/bramfri/henrik-qvortrup-241152?playing">her på TV 2 Play</a></em>.</p>
]]></content:encoded>
   </item>
   <item>
    <title>Fængsel genåbnes - dømte borgere står i kø for at afsone</title>
    <description>Efter stop for afsoning på grund af coronavirus er der opstået en lang kø af dømte borgere, der skal afsone.</description>
    <link>http://nyheder.tv2.dk/samfund/2021-04-07-faengsel-genabnes-domte-borgere-star-i-ko-for-at-afsone</link>
    <guid isPermaLink="true">http://cms.tv2.dk/node/2482160</guid>
    <pubDate>Wed, 07 Apr 2021 11:43:35 GMT</pubDate>
    <content:encoded><![CDATA[<p>På grund af et massiv efterspørgsel på ledige fængselsceller har Kriminalforsorgen besluttet at genåbne Møgelkær Fængsel ved Juelsminde.</p>



<p>Det oplyser Justitsministeriet onsdag i en pressemeddelelse.</p>

<p>66 såkaldte dvalelagte pladser genåbnes i juni. Siden 2018 har fængslet været lukket, og den beslutning var en fejl, lyder det fra Hanne Munk Degn, der er områdetillidsrepræsentant.</p>

<p>- Det skulle aldrig have været lukket med det store overbelæg, som der var dengang, siger hun ifølge Fængselsforbundet.</p>

<p>Forbundets formand modtager nyheden med glæde.</p>

<p>- Vi har længe peget på muligheden for at bruge Møgelkær igen. Jeg håber dog, at der er tilstrækkeligt med mandskab til at dække vagterne, for betjentmanglen er jo som bekendt et stort problem, udtaler Bo Yde Sørensen.</p>

<h2>Over 104 procent</h2>

<p>På grund af covid-19 har der i Kriminalforsorgen været et stop for tilsigelse af afsonere fra 10. december til 8. februar.</p>



<p>Derfor er der opstået en kø af borgere, der skal ind og afsone, og det har givet et ekstra pres på de åbne fængselspladser, oplyser Justitsministeriet.</p>

<p>Kriminalforsorgen forventer generelt overbelægning i år. Den såkaldte kapacitetsudnyttelse vil komme over 104 procent, hedder det i pressemeddelelsen.</p>

<p>I en udtalelse erkender Nick Hækkerup (S), at Kriminalforsorgen er "markant udfordret".</p>

<p>- Det er et lille skridt i den rigtige retning, men selvfølgelig ikke en løsning på de større strukturelle problemer, som vi ser i Kriminalforsorgen med kapacitet og bemanding, siger ministeren om genåbningen.</p>

<p>Han varsler, at regeringen vil "se nærmere" på de overordnede problemer i en kommende flerårsaftale for Kriminalforsorgen.</p>

<h2>"Historisk overbelæg"</h2>

<p>Ifølge Fængselsforbundets formand har der de sidste tre år været "et historisk overbelæg".</p>

<p>I SF siger retsordfører Karina Lorentzen Dehnhardt, at der er "akut behov" for at indkalde til forhandlinger om Kriminalforsorgen.</p>

<p>- Det er godt, at vi nu skærer afsoningskøen ned. Men det nytter jo ikke noget, at flere får afsonet deres dom, hvis ikke der er fængselsbetjente nok til at passe på de indsatte, siger hun.</p>
]]></content:encoded>
   </item>
   <item>
    <title>Valgets sejrherre slår fast, at omstridt mineprojekt i Grønland droppes</title>
    <description>Kvanefjeldsprojektet i det sydlige Grønland har været et af valgets helt store temaer.</description>
    <link>http://nyheder.tv2.dk/udland/2021-04-07-valgets-sejrherre-slaar-fast-at-omstridt-mineprojekt-i-groenland-droppes</link>
    <guid isPermaLink="true">http://cms.tv2.dk/node/2482149</guid>
    <pubDate>Wed, 07 Apr 2021 11:23:18 GMT</pubDate>
    <content:encoded><![CDATA[<p>Det omstridte mineprojekt på Kvanefjeldet i Sydgrønland bliver ikke til noget.</p>

<p>Sådan lyder det fra Múte B. Egede, formand for partiet Inuit Ataqatigiit (IA), efter sejren ved det grønlandske parlamentsvalg.</p>

<p>- Det er det, vi har sagt fra IA. Vi vil stoppe Kvanefjeldsprojektet. Og det ligger klart i vælgernes dom – især i Sydgrønland, hvor mineprojektet er – at man er imod projektet, siger Múte B. Egede til <a href="https://www.dr.dk/nyheder/seneste/minedrift-i-kvanefjeldet-bliver-ikke-til-noget-siger-formand-ia-efter-valgsejr">dr.dk</a>.</p>



<p><em>Så det bliver ikke til noget?</em></p>

<p>- Det bliver ikke til noget, siger formanden til dr.dk.</p>

<h2>En sejr for miljøet</h2>

<p><a href="https://nyheder.tv2.dk/politik/2021-04-05-fremtid-eller-forbandelse-mineprojektet-paa-kvanefjeldet-kan-afgoere-det">Mineprojektet</a> i det sydlige Grønland går ud på at udvinde eftertragtede jordarter. Metallerne er værdifulde og bruges i teknologi som computere og mobiltelefoner. Kritikere – blandt andet IA – frygter, at projektet vil skade miljøet.</p>

<p>Grønlands traditionelt største parti, Siumut, var gået til valg på at gennemføre mineprojektet, der forventeligt ville skabe over 700 arbejdspladser og bidrage med godt 1,5 milliarder kroner om året i de 37 år, minen vil være i drift.</p>



<p>Siumuts formand, Erik Jensen, erkender, at valgnederlaget kan skyldes partiets opbakning til det omstridte projekt.</p>

<p>- Jeg tror, det skyldes flere ting, men primært Kvanefjelds-projektet, der har fyldt rigtigt meget. Det tror jeg faktisk er en af hovedårsagerne til det her, siger Erik Jensen til TV 2.</p>

<p>Kvanefjeldet ligger cirka syv kilometer uden for byen Narsaq. Firmaet Greenland Minerals, der skulle have stået for projektet, anslår, at 15-20 procent af verdens behov for sjældne jordarter findes i Kvanefjeldet.</p>

<h2>Skal danne regering</h2>

<p>Partiet Inuit Ataqatigit, der betyder Folkefællesskabet, er socialistisk og udgør venstrefløjen i grønlandsk politik.</p>

<p>IA arbejder for, at grønlænderne anerkendes som et selvstændigt folk med ret til eget land.</p>



<p>Partiet skal nu forsøge at danne regering, og en mulig regeringspartner kan blive partiet Naleraq, der blev det tredjestørste parti med fire mandater.</p>

<p>IA fik 12 mandater, og da et flertal i parlamentet kræver 16 mandater, er Naleraqs fire mandater præcis nok, hvis de to partier kan nå til enighed om et fælles politisk projekt.</p>
]]></content:encoded>
   </item>
   <item>
    <title>Nu er der bestilt 30 milliarder i indefrosne feriepenge</title>
    <description>1,8 millioner borgere har anmodet om at få udbetalt indefrosne feriepenge. </description>
    <link>http://nyheder.tv2.dk/samfund/2021-04-07-nu-er-der-bestilt-30-milliarder-i-indefrosne-feriepenge</link>
    <guid isPermaLink="true">http://cms.tv2.dk/node/2482153</guid>
    <pubDate>Wed, 07 Apr 2021 11:04:11 GMT</pubDate>
    <content:encoded><![CDATA[<p>For 14 dage siden blev der åbnet for at udbetale de sidste to ugers indefrosne feriepenge, og indtil videre er der bestilt 29,8 milliarder kroner.</p>

<p>Det viser en opgørelse fra ATP, der står for udbetalingerne. Det oplyser Beskæftigelsesministeriet i en mail.</p>

<p>Omkring 1,8 millioner personer har valgt at udbetale deres penge.</p>

<p>Hvis alle vælger at hæve pengene, vil der blive udbetalt 56 milliarder kroner. Indtil videre er mere end halvdelen af alle feriepengene altså bestilt.</p>



<h2>Skal sparke gang i forbruget</h2>

<p>Pengene blev oprindelig indefrosset, fordi der blev indført en ny ferielov, og egentlig var det planen, at de første skulle komme til udbetaling, når man går på pension.</p>

<p>Der er tale om penge, som lønmodtagerne selv har optjent i forbindelse med deres arbejde.</p>

<p>Pengene er blevet frigivet på grund coronakrisen, og politikerne i Folketinget håber, at de vil sparke gang i forbruget og hjælpe nogle af de virksomheder, som har været ramt af det seneste års nedlukninger.</p>



<h2>Fire ud af fem</h2>

<p>Sidste år blev det muligt at få udbetalt tre af ugerne, og i anden omgang er det de sidste to uger, som man kan få udbetalt.</p>

<p>Da de tre første uger blev frigivet efteråret, valgte omkring fire ud af fem at hæve pengene.</p>

<p>Man kan hæve pengene frem til 31. maj. Der går op mod ti hverdage, før pengene går ind på bankkontoen.</p>

<p>Hvis man vælger at lade pengene stå, vil de blive forvaltet af LD Fonde. Her vil de blive investeret, indtil man får dem udbetalt som pensionist.</p>
]]></content:encoded>
   </item>
   <item>
    <title>TV 2 beklager artikel om grønlandsk politiker</title>
    <description>TV 2 mener, det var en fejl at bringe artikel.</description>
    <link>http://nyheder.tv2.dk/2021-04-07-tv-2-beklager-artikel-om-groenlandsk-politiker</link>
    <guid isPermaLink="true">http://cms.tv2.dk/node/2482151</guid>
    <pubDate>Wed, 07 Apr 2021 10:58:11 GMT</pubDate>
    <content:encoded><![CDATA[<p>TV 2 Nyhederne beklager hermed at have bragt en artikel 2. april, som handlede om den grønlandske politiker Múte B. Egede.</p>

<p>I artiklen skriver vi, at Múte B. Egede undlod at erklære sig inhabil, da han på politiske møder var med til at træffe beslutninger, som i princippet også kunne påvirke rammerne for hans eget selskab MK AGRO, der handler med dyrefoder, læggekartofler og kunstgødning i Sydgrønland.</p>

<p>TV 2 mener, at det var en fejl at bringe artiklen, for vi havde ikke dokumentation til at underbygge artiklens påstand om mulig inhabilitet. Det er samtidig en åbenlys fejl, at artiklen ikke blev fremlagt for Egede til kommentar. Artiklen levede dermed ikke op til TV 2s vanlige kvalitetskontrol.</p>

<p>TV 2 beklager artiklen og forløbet.</p>
]]></content:encoded>
   </item>
   <item>
    <title>Hver tredje coronaramte får neurologiske eller psykiske senfølger, viser nyt studie</title>
    <description>Ifølge en dansk professor i neuropsykiatri skal man tage studiets resultater meget alvorligt. </description>
    <link>http://nyheder.tv2.dk/samfund/2021-04-07-hver-tredje-coronaramte-faar-neurologiske-eller-psykiske-senfoelger-viser-nyt</link>
    <guid isPermaLink="true">http://cms.tv2.dk/node/2482140</guid>
    <pubDate>Wed, 07 Apr 2021 10:15:57 GMT</pubDate>
    <content:encoded><![CDATA[<p>Mange personer, som har haft covid-19, kæmper efterfølgende med problemer med det psykiske og det fysiske helbred. Det viser et nyt studie, som er offentliggjort i tidsskriftet <a href="https://www.thelancet.com/journals/lanpsy/article/PIIS2215-0366(21)00084-5/fulltext" rel="noopener" target="_blank">Lancet Psychiatry.</a></p>

<p>Forskerne har undersøgt over 236.000 covid-19 patienters journaler. Her har de fundet ud af, at 34 procent af dem, der har været ramt af sygdommen, inden for seks måneder efter infektionen er blevet diagnosticeret med en psykisk eller en neurologisk lidelse – altså sygdom, der vedrører hjernen og centralnervesystemet.</p>

<p>Forskerne har sammenlignet resultaterne med lignende diagnoser efter andre åndedrætssygdomme som for eksempel influenza.</p>

<p>- Vores resultater indikerer, at hjernesygdomme og psykiske lidelser er mere hyppige efter covid-19 end efter influenza og andre luftvejsinfektioner – selv når man sammenholder med andre risikofaktorer, siger Max Taquet, psykiater ved Oxford University og medforfatter til studiet, til <a href="https://edition.cnn.com/2021/04/06/health/covid-neurological-psychological-lancet-wellness/index.html" rel="noopener" target="_blank">CNN</a>.</p>



<p>Ifølge Poul Videbech, der er professor og leder af Center for Neuropsykiatrisk Depressionsforskning på Psykiatrisk Center Glostrup, er undersøgelsen meget interessant – blandt andet på grund af størrelsen.</p>

<p>- Resultaterne ser meget foruroligende ud. De viser med al tydelighed, at risikoen for at få psykiske eller neurologiske følger er langt større ved covid-19, end den for eksempel er med en influenza. Det er noget, vi skal tage meget alvorligt, fordi det rammer så mange mennesker, siger han til TV 2.</p>

<h2>Flest diagnoser blandt indlagte</h2>

<p>De mest hyppige psykiske diagnoser er angst og humørsvingninger. Blandt de undersøgte optræder angstlidelser hos 17 procent, og lidelser, der knytter sig til humøret, optræder hos 14 procent.</p>

<p>Ifølge forskerne bag studiet er de neurologiske effekter størst hos dem, der har været gennem et alvorligt forløb og har været indlagt på hospitalet.</p>

<p>Slagtilfælde, demens og andre neurologiske lidelser er sjældnere efter covid-19 sammenlignet med for eksempel angst. Men tallene er stadigt signifikante, lyder det fra forskerne.</p>



<p>Blandt de, der har været i intensiv behandling, får 7 procent slagtilfælde inden for seks måneder, og næsten 2 procent diagnosticeres med demens.</p>

<h2>Tre mulige årsager</h2>

<p>Det er ikke første gang, man ser, at en virus kan give psykiske og neurologiske problemer.</p>

<p>Efter den spanske syge, som var en influenzapandemi fra 1918 til 1920, der kostede flere end 50 millioner livet, så man ifølge Poul Videbech også en opblomstring af demens og andre neurologiske sygdomme, fordi virussen gik ind og angreb hjernen hos nogle.</p>

<p>Når det gælder de psykiske følger af sygdommen, er det heller ikke ukendt, at personer, der har været igennem et alvorligt sygdomsforløb med indlæggelse på intensiv afdeling, lider af psykiske følger.</p>

<p>- Det ser vi i rigtigt mange tilfælde, og det gælder for alle sygdomme, siger han.</p>

<p>Ifølge professoren er der groft sagt tre mulige årsager til den hyppige forekomst af psykiatrisk og neurologisk sygdom efter covid-19:</p>

<ul>
	<li>Den øgede forekomst af blodpropper kan i sig selv beskadige hjernen.</li>
	<li>Sandsynligvis kan virus også direkte angribe hjernen.</li>
	<li>Den svære psykiske belastning af for eksempel indlæggelse på intensiv afdeling spiller også ind.</li>
</ul>

<h2>Brug for dansk undersøgelse</h2>

<p>Der er endnu ikke lavet lignende undersøgelser i Danmark, men ifølge Poul Videbech går resultaterne umiddelbart hånd i hånd med det mønster, vi ser herhjemme. Dog med et forbehold:</p>

<p>- Det kan påvirke tallene, hvor hårdt et land er ramt. For eksempel har lande som Italien og USA haft langt flere alvorligt syge, end vi har haft i Danmark. Derfor ser tallene nok lidt bedre ud i Danmark, men vi ved det faktisk ikke, konstaterer han.</p>



<p>Ifølge ham er der for det første brug for en lignende kortlægning i Danmark, men der er også behov for, at senfølgeklinikkerne, der i denne tid bliver åbnet flere steder i landet, har mulighed for at behandle for netop denne slags følger af covid-19.</p>

<p>Til slut maner professoren dog til besindighed:</p>

<p>- Selvom undersøgelsens resultater skal tages alvorligt, skal man ikke være nervøs for at blive ramt af psykiske eller neurologiske problemer, bare fordi man bliver testet positiv for covid-19. Vi ved jo, at mange slet ikke får symptomer, og denne undersøgelse viser, at det er de hårdest ramte, der også har størst risiko for disse alvorlige følger.</p>



<p>Et tidligere studie af de samme forskere fandt, at 20 procent blev diagnosticeret med en psykisk lidelse inden for tre måneder efter at være blevet smittet med covid-19.</p>
]]></content:encoded>
   </item>
   <item>
    <title>På bare et år er sommerhuspriserne steget markant – særligt en kommunes priser er eksploderet</title>
    <description>Sommerhussalget boomer. Se her, hvor det er dyrest og billigt at købe sommerhus.</description>
    <link>http://nyheder.tv2.dk/2021-04-07-paa-bare-et-aar-er-sommerhuspriserne-steget-markant-saerligt-en-kommunes-priser-er</link>
    <guid isPermaLink="true">http://cms.tv2.dk/node/2479559</guid>
    <pubDate>Wed, 07 Apr 2021 10:15:16 GMT</pubDate>
    <content:encoded><![CDATA[<p>Det er ingen hemmelighed, at boligpriserne er steget markant det seneste år, og at udbuddet af boliger ligger rekordlavt.</p>

<p>Men særligt en slags boliger er eksploderet i pris. Nemlig sommerhusene. Det viser tal fra <a href="http://www.boligsiden.dk/">Boligsidens</a> markedsindeks.</p>

<p>De gennemsnitlige salgspriser sommerhusene er 18,9 procent dyrere end for et år siden. Villaer og rækkehuse sælges til 12,3 procent mere end i marts sidste år. Og for ejerlejligheder er steget med 13,6 procent.</p>

<p>Men nogle sommerhusområder er steget mere end andre.</p>

<p>Nedenfor kan du få et overblik over Danmarks billigste og dyreste sommerhuskommuner. Og se hvor priserne er stukket helt af det seneste år. Kommunerne er sorteret efter højeste prisstigning målt i procent.</p>



<p>Netop sommerhuse er omdrejningspunktet i den nye sæson af tv-programmet <a href="https://play.tv2.dk/programmer/livsstil/serier/sommerdroemme/sovevaerelset-241126" rel="noopener" target="_blank">'Sommerdrømme',</a> hvor fire hold dyster mod hinanden for netop at vinde et sommerhus til en værdi af to millioner kroner.</p>



<h2>Ikke normalt</h2>

<p>I ti kommuner er stigningen i sommerhuspriser mere end 25 procent på et enkelt år. Men særligt en kommune skiller sig ud. I Holbæk Kommune er sommerhuspriserne nemlig steget med næsten 83 procent. Det er mere end 25 procent højere end andenpladsen, som bliver taget af Vordingborg Kommune, der har en stigning på 55 procent.</p>

<p>Sådan en stigning er ikke normal. Det fortæller Birgit Daetz, der er kommunikationsdirektør hos Boligsiden.</p>

<p>- Forklaringen på den store stigning i netop Holbæk Kommune er med stor sandsynlighed, at det ligger så tæt på København, samtidig med at det er tæt på vandet, siger hun.</p>



<p> </p>

<h2>Dyreste sommerhusområder</h2>

<p>Den dyreste sommerhuskommune set ud fra kvadratmeterpris var både i 2020 og foreløbigt i år Gribskov Kommune. Her er det især kystbyerne Tisvildeleje, Gilleleje og Rågeleje, der slår ud i tallene, fortæller Birgit Daetz.</p>

<p>- De byer er nogle af de allerdyreste, når det kommer til sommerhuspriser. Her spiller det i høj grad også ind, at det er så tæt på København, og så er det modsat for eksempel ved Holbæk, ud til havet og ikke en fjord. Det er der mange, der sætter pris på, forklarer hun.</p>



<p>Kvadratmeterprisen i Gribskov Kommune lå på 32.637 kroner i gennemsnit i marts 2021. Til sammenligning lå kvadratmeterprisen på en lejlighed i Region Hovedstaden i gennemsnit på 42.988 kroner, og prisen var 29.684 kroner på en villa eller et rækkehus i samme måned.</p>

<p>Der er langt ned til andenpladsen, nemlig Halsnæs Kommune, der blandt andet har det kendte sommerhusområde Liseleje. Her ligger kvadratmeterprisen dog stadigt højt med sine 26.722 kroner i gennemsnit i marts 2021.</p>

<p>Sommerhusområder i Nordsjælland er generelt langt højere prissatte end dem i den sydligere del af Sjælland. Ligeledes er Vestkysten af Jylland oftere dyrere end østkysten. Her handler det om, hvad der er trendy, forklarer Birgit Daetz.</p>

<p>- Vi har set, at mange gerne vil have et sommerhus der, hvor dem de kender også har et sommerhus. Og så giver det jo sig selv, at nogle områder bliver mere populære end andre.</p>

<p>Den billigste kommune at købe sommerhus i er Aalborg Kommune, hvor den gennemsnitlige kvadratmeterpris er 10.671 kroner i februar 2021. Dernæst følger Skive, Lolland og Thisted.</p>

<h2>Et tip til et billigt sommerhus</h2>

<p>Skulle Birgit Daetz selv ud og købe et sommerhus, ville hun ikke lade sig afskrække af de høje priser, hvis man virkeligt bare gerne vil have et sommerhus. Køber man derimod et sommerhus som en investering, mener hun, at der kan være risiko for at tabe penge.</p>

<p>Områder, som Birgit Daetz peger på, der muligvis stadig er vækstpotentiale i, er et område som Kalundborg på Sjælland eller Knebel nord for Aarhus.</p>

<p>Birgit Daetz peger dog på, at der er mulighed for at få et billigere sommerhus, hvis man har mod på at kigge uden for de gængse sommerhusområder.</p>

<p>- Man kan mange steder få en flexbolig – altså en bolig uden bopælspligt. Her er kvadratmeterprisen tit lavere, siger hun.</p>

<p><em>Se 'Sommerdrømme' på TV 2 onsdag klokken 20 eller på <a href="https://play.tv2.dk/programmer/livsstil/serier/sommerdroemme/sovevaerelset-241126">TV 2 PLAY.</a></em></p>
]]></content:encoded>
   </item>
   <item>
    <title>Strakspåbud til to firmaer efter dødsulykke på skulptur</title>
    <description>Den 46-årige mand var ikke beskyttet mod stød eller klemning, da han blev hejst ned i et rør i en såkaldt bådsmandsstol, skriver Arbejdstilsynet. </description>
    <link>http://nyheder.tv2.dk/lokalt/2021-04-07-strakspaabud-til-to-firmaer-efter-doedsulykke-paa-skulptur</link>
    <guid isPermaLink="true">http://cms.tv2.dk/node/2482145</guid>
    <pubDate>Wed, 07 Apr 2021 09:22:57 GMT</pubDate>
    <content:encoded><![CDATA[<p>Arbejdstilsynet har udstedt strakspåbud til to virksomheder, der var involveret i dødsulykken på skulpturen Elia i Herning 23. marts.</p>

<p>I påbuddet, som TV MIDTVEST har fået aktindsigt i, pålægges Kranselskabet Bo Nielsen Aps og smedevirksomheden Flias at sikre, at de redskaber, der bruges til at løfte personer, er sikkerhedsmæssigt forsvarlige.</p>

<p>Konkret peger Arbejdstilsynet på, at reparatøren fra Flias var spændt fast i en såkaldt bådmandsstol, da han af kranfirmaet blev hejst ned i en af skulpturens høje søljer - og at denne stol ikke var egnet til opgaven.</p>

<p>- Det er Arbejdstilsynets vurdering, at anvendelse af kran til løft af person i forbindelse med arbejdet i et 32 meter højt rør med en diameter på 1,60 meter på kunstværket Elia ikke er sket sikkerhedsmæssigt, fordi personen løftes i en bådsmandsstol, hvor han ikke er beskyttet imod klemning og/eller stød, står der i påbuddet.</p>

<p>Den 46-årige reparatør sad fast i røret på Elia i fire en halv time, inden det lykkedes at få ham fri - da var han afgået ved døden.</p>





<p>Arbejdstilsynet lægger vægt på, at der var flere forhindringer i det rør, som reparatøren blev hejst ned i - blandt andet i form af et metalkryds lige under toppen, men også flere plader, der skulle placeres.</p>

<p>- Hvis en person hejses ned i et rør i en bådsmandsstol ved hjælp af en kran, uden visuel kontakt med kranføreren, og i den forbindelse kommer i klemme med metalkrydset i røret eller hænger fast i selen, som personen er spændt i, hvis den hænger fast i for eksempel metalkrydset, er det Arbejdstilsynets vurdering, at der er en betydelig fare for alvorlig personskade som for eksempel knoglebrud eller i værste fald at afgå ved døden. Derfor får I et strakspåbud, skriver Arbejdstilsynet.</p>

<h2>Overvejer indstilling til anklagemyndigheden</h2>

<p>Tilsynet ønsker ikke at udtale sig nærmere om sagen, men oplyser til TV MIDTVEST, at man overvejer at melde sagen til politiet.</p>

<p>- Der er i forbindelse med ulykken på kunstværket Elia anvendt nogle arbejdsmetoder og redskaber, der ikke var egnet til opgaven. Derfor har Arbejdstilsynet udstedt to strakspåbud til skadelidtes arbejdsgiver samt et påbud til virksomheden, der ejer kranen, lyder det i et skriftligt svar fra tilsynschef Anna Trige Lindberg.</p>

<p>- Arbejdstilsynets jurister vurderer nu, om der skal indstilles til anklagemyndigheden til retslig tiltale for overtrædelse af arbejdsmiljøloven mod de to involverede virksomheder.</p>

<p>Hverken kranfirmaet Bo Nielsen Aps. eller Flias har ønsket at stille op til interview, men direktør Bo Nielsen fra kranfirmaet siger, at virksomheden fremover ikke vil bruge en bådsmandsstol, før man har fået yderligere vejledning fra Arbejdstilsynet.</p>

<p> </p>
]]></content:encoded>
   </item>
   <item>
    <title>EMA afslører resultat af AstraZeneca-evaluering onsdag</title>
    <description>Onsdag klokken 16 vil EMA offentliggøre undersøgelse af mulig sammenhæng mellem vaccine og blodpropper.</description>
    <link>http://nyheder.tv2.dk/udland/2021-04-07-ema-afslorer-resultat-af-astrazeneca-evaluering-onsdag</link>
    <guid isPermaLink="true">http://cms.tv2.dk/node/2482144</guid>
    <pubDate>Wed, 07 Apr 2021 09:14:37 GMT</pubDate>
    <content:encoded><![CDATA[<p>Det Europæiske Lægemiddelagentur (EMA), der står for at anbefale vacciner til brug i EU, holder pressemøde onsdag klokken 16.</p>

<p>Her vil agenturet fremlægge resultatet af undersøgelser af en mulig sammenhæng mellem AstraZeneca-vaccinen og blodpropper.</p>

<p>Det oplyser EMA i en udtalelse.</p>

<p>- EMA holder et virtuelt pressemøde om resultatet af EMA's sikkerhedskomités evaluering af sikkerheden af Vaxzevria i forhold til blodproptilfælde, skriver det europæiske agentur i en udtalelse.</p>



<h2>Bekymringer om bivirkninger</h2>

<p>Vaxzevria er navnet på coronavaccinen fra AstraZeneca.</p>

<p>Bekymringer om mulige alvorlige bivirkninger ved vaccinen fik i marts flere lande til at suspendere brugen af den.</p>

<p>Årsagen til bekymring er, at man har registreret nogle sjældne sygdomsforløb med blodpropper, blødninger og et lavt antal blodplader.</p>

<p>Flere lande har siden genoptaget brugen af AstraZeneca-vaccinen. I nogle lande er det sket med en opdateret anbefalet målgruppe, så den eksempelvis kun benyttes til personer på 65 år og derover.</p>

<p>I Danmark og Norge er vaccinen fortsat sat helt på pause.</p>



<h2>EMA-vaccinedirektør lufter sammenhæng</h2>

<p>EMA-chef Emer Cooke og andre højtstående medlemmer af agenturet vil deltage i onsdagens pressemøde, oplyser EMA.</p>

<p>Pressemødet kommer, dagen efter EMA's italienske vaccinedirektør blev citeret for at sige, at man havde set en sammenhæng mellem vaccinen og bivirkningerne. Det skete i den italienske avis Il Messaggero.</p>

<p>- Efter min mening kan vi nu sige, at det er klart, at der er en forbindelse til vaccinen. Men vi ved stadig ikke, hvad der udløser denne reaktion, sagde vaccinedirektør Marco Cavaleri til avisen.</p>

<p>EMA har insisteret på, at vaccinen fortsat kan anvendes. Fordelene ved vaccinen overgår ulemperne ved ikke at bruge den, har det lydt.</p>

<p>EMA har dog også hele tiden sagt, at det er muligt, at der er en sammenhæng mellem tilfælde af blodpropper og vaccinen.</p>
]]></content:encoded>
   </item>
   <item>
    <title>&quot;Har du drukket guldøl til morgenmad?&quot; – alle lo, men hun synes ikke, at joken er sjov</title>
    <description>Flere undersøgelser viser, at mange grønlændere oplever racisme og fordomme.</description>
    <link>http://nyheder.tv2.dk/2021-04-06-har-du-drukket-guldoel-til-morgenmad-alle-lo-men-hun-synes-ikke-at-joken-er-sjov</link>
    <guid isPermaLink="true">http://cms.tv2.dk/node/2482081</guid>
    <pubDate>Wed, 07 Apr 2021 08:20:45 GMT</pubDate>
    <content:encoded><![CDATA[<p>Da Aviaja Larsen startede i en ny klasse, spurgte læreren, hvor hun kom fra.</p>

<p>Efter hun havde fortalt, at hun var fra Odense, men havde grønlandske rødder, kom den første joke fra en klassekammerat:</p>



<p>- Har du drukket guldøl til morgenmad?</p>

<p>De andre elever i klassen grinede, men Aviaja Larsen syntes ikke, det var sjovt.</p>

<p>- Jeg synes bare ikke, at det er en særlig sjov joke. Jeg har venner, der som 16 år gamle er kommet hjem og har fundet deres forælder død af druk, fortæller hun i 'Go' aften LIVE'.</p>



<p>Gennem sin barndom og ungdom oplevede hun gang på gang, hvordan Grønlands dårlige statistikker om alkoholisme og selvmord blev til fordomme og jokes om hende, og det resulterede i, at hun fik lavt selvværd og løj sig mere dansk.</p>

<p>- Jeg tænkte, at hvis jeg var mere dansk, ville jeg måske være mere respekteret, forklarer hun.</p>



<h2>Ikke den eneste</h2>

<p>Aviaja Larsen er ikke den eneste grønlænder, der har oplevet fordomme og stigma.</p>

<p><a href="https://www.uvm.dk/aktuelt/nyheder/uvm/2019/maj/190503-undersoegelse-afdaekker-danske-unges-viden-om-groenland" rel="noopener" target="_blank">I en undersøgelse fra 2019 foretaget af Epinion for Undervisningsministeriet</a> svarer omkring halvdelen af de adspurgte 9. klasses- og 1.G-elever, at de associerer grønlændere med ord som "sjuskede" eller "misbrugere".</p>



<p>Og det kan Aviaja Larsen genkende.</p>

<p>- I mange år var jeg slet ikke stolt af, at jeg var grønlænder, fordi folk altid fortalte negative ting om Grønland, så jeg tænkte, at så måtte det jo være skidt at være fra Grønland. Der blev aldrig lagt vægt på de positive ting, fortæller hun.</p>



<h2>Fordomme lever også i Grønland</h2>

<p>Mens Aviaja Larsen har oplevet racisme og fordomme i Danmark, har Seqininnguaq Poulsen mærket fordommene i Grønland, hvor hun bor.</p>

<p>Som barn blev hun mobbet med sit grønlandske navn, og når madpakken bestod af traditionel grønlandsk mad, hørte hun også for det.</p>



<p>- Siden koloniseringen af Grønland er grønlænderne blevet set ned på og set som et uciviliseret folk, der ikke kunne noget selv, og den tankegang er jo egentlig bare fortsat og er der stadig i dag, lyder det.</p>

<p>Som ung grønlænder har Seqininnguaq Poulsen nu også fået øjnene op for det, hun kalder den strukturelle racisme i Grønland. Her peger hun på, at alle uddannelser i Grønland er på dansk, og derfor er en stor del af befolkningen ekskluderet fra at uddanne sig.</p>

<div class="embedded-quote o-article_body_full page-embed">
<blockquote>
<p>Vi skal ændre uddannelserne til noget, der passer til grønlandske børn</p>
<cite>Seqininnguaq Poulsen, kunstner og aktivist</cite></blockquote>
</div>

<p>Det, mener hun, bør ændres:</p>

<p>- Vi skal ændre uddannelserne til noget, der passer til grønlandske børn og giver dem stolthed over, hvem de er, frem for at de hele livet skal stræbe efter at være danske for at blive set som ligeværdige, lyder det.</p>



<h2>Uddannelse er vejen frem</h2>

<p>Aviaja Larsen tror, at uddannelse i Danmark er vejen frem, hvis der skal laves om på de fordomme, som danskere har mod grønlændere.</p>

<p>- Jeg tror virkeligt, at hvis vi lærer noget mere om Grønland her i Danmark i folkeskolen, så tror jeg, vi kunne gøre op med rigtigt mange af de fordomme, som hersker lige nu, fortæller hun.</p>

<p>Hun håber, at det kan få danskerne til at forbinde Grønland med andre ting end alkohol, misbrug og vold.</p>

<p><a href="https://play.tv2.dk/programmer/magasiner/serier/go-aften-live/groenlaendere-oplever-racisme-og-stigma-241064?playing" rel="noopener" target="_blank"><em>Se interviewet med Aviaja Larsen og Seqininnguaq Poulsen i 'Go' aften LIVE' på TV 2 PLAY.</em></a></p>
]]></content:encoded>
   </item>
   <item>
    <title>Mistanke om millionsvindel i boligforening med dyre vine og restaurantbesøg</title>
    <description>Aarhus Kommune melder flere medarbejdere i Østjysk Bolig til politiet for bedrageri. </description>
    <link>http://nyheder.tv2.dk/lokalt/2021-04-07-mistanke-om-millionsvindel-i-boligforening-med-dyre-vine-og-restaurantbesoeg</link>
    <guid isPermaLink="true">http://cms.tv2.dk/node/2482138</guid>
    <pubDate>Wed, 07 Apr 2021 08:20:21 GMT</pubDate>
    <content:encoded><![CDATA[<p>Medarbejdere i den almene boligforening Østjysk Bolig kan have svindlet for mellem 15 og 20 millioner kroner.</p>

<p>Sådan lyder vurderingen i en ny advokatundersøgelse, som Aarhus Kommune har fået lavet, skriver kommunen i en pressemeddelelse.</p>

<p>Ifølge kommunen har advokatundersøgelsen afdækket mistænkelige forhold i boligforeningen, der omfatter:</p>

<ul>
	<li>Kontantoverførsler til uvedkommende private bankkonti for samlet 9,3 millioner kroner.</li>
	<li>Privatlignende udgifter til for eksempel restaurationer og dyre vine afholdt for boligforeningens regning for 2,2 millioner kroner.</li>
	<li>Private udgifter skjult i boligforeningens byggeregnskaber for 1 million kroner.</li>
	<li>Mistænkelige indbetalinger fra en storleverandør på 7,4 millioner kroner, som blandt andet er gået til at balancere diverse konti i Østjysk Bolig, der var benyttet til at dække private udgifter.</li>
</ul>

<p>- I alt 19,9 millioner kroner, hvoraf nogle af beløbene kan dække over de samme transaktioner. Derfor er det samlede beløb skønsmæssigt opgjort til mellem 15 og 20 millioner kroner, skriver kommunen.</p>

<h2>Direktør politianmeldt for private indkøb</h2>

<p>Aarhus Kommune har tirsdag overdraget undersøgelsen til Østjyllands Politi og altså politianmeldt flere medarbejdere.</p>

<p>Det er kommunen, der fører tilsyn med boligforeningen, og sagen er en udløber af, at Aarhus Kommune tilbage i oktober 2020 meldte direktøren for boligforeningen til politiet for mandatsvig.</p>

<p>På daværende tidspunkt havde kommunens tilsyn kendskab til sager, hvor direktøren uretmæssigt kan have foretaget private indkøb på beboernes regning for mere end 370.000 kroner.</p>

<h2>Rystet rådmand</h2>

<p>Bünyamin Simsek (V) er som rådmand for Teknik og Miljø i Aarhus Kommune ansvarlig for tilsynet med de almene boligforeninger, og han er alarmeret over indholdet i advokatundersøgelsen.</p>

<p>- Jeg er simpelthen rystet over, hvad vi har fundet i Østjysk Bolig. Vi taler om en organisation, der ikke kun skal tage vare på kommunens tilskud til almene boliger, men som også skal forvalte lejernes huslejer bedst muligt, siger Bünyamin Simsek i pressemeddelelsen.</p>

<p>Rådmanden oplyser, at tilsynet rykkede ud, efter det sidste år modtog en meddelelse fra en anonym whistleblower.</p>

<p>Kommunen har nedsat en arbejdsgruppe sammen med byens 13 almene boligforeninger, der skal sikre tilliden til, at boligforeningerne forvalter lejernes penge så godt som muligt.</p>

<p>- Det er en ekstremt vigtig og svær ledelsesopgave at sidde i en bestyrelse for en boligforening, og jeg synes, at der skal professionelle kræfter ind for at understøtte beboernes muligheder for at gennemskue, hvad der sker i deres boligforening. Det er noget af det, som jeg har spillet ind med, og som jeg helt generelt synes, at vi skal have set på i hele sektoren, siger Bünyamin Simsek.</p>
]]></content:encoded>
   </item>
   <item>
    <title>Delstat i USA forbyder kønsskifteoperationer for unge under 18 år</title>
    <description>I mange andre delstater er lignende lovforslag på bordet. Arkansas&#x27; guvernør advarer mod lovforslaget.</description>
    <link>http://nyheder.tv2.dk/udland/2021-04-07-delstat-i-usa-forbyder-koensskifteoperationer-for-unge-under-18-aar</link>
    <guid isPermaLink="true">http://cms.tv2.dk/node/2482132</guid>
    <pubDate>Wed, 07 Apr 2021 08:02:45 GMT</pubDate>
    <content:encoded><![CDATA[<p>Arkansas forbyder som den første delstat i USA kønsskifteoperationer for transpersoner under 18 år.</p>

<p>Loven forbyder læger at behandle patienter under 18 år med hormoner eller udføre kønsskiftende operationer –selvom delstatens guvernør nedlagde veto.</p>

<p>Det skriver <a href="https://www.wsj.com/articles/arkansas-bans-gender-transition-treatment-for-trans-minors-11617744915?mod=e2fb" rel="noopener" target="_blank">Wall Street Journal</a>.</p>

<p>Flere børnelæger, socialarbejdere og forældre til unge transpersoner havde sagt, at loven kommer til at skade en befolkningsgruppe, der allerede er udsat i forhold til depression og selvmord.</p>

<p>Men trods protesterne stemte de republikanske flertal i delstatens hus og senat for loven.</p>



<h2>Store protester</h2>

<p>Modstandere af den nye lov lovede straks at sagsøge delstaten for at standse loven, der træder i kraft i slutningen af juli.</p>

<p>- Denne lov opretholder det, som vi ved, er skadeligt for transseksuelle unge, siger Robert Garofalo, der arbejder med børn og unge voksne på et børnehospital i Chicago, på en pressekonference.</p>

<p>Og han havde ikke meget tilovers for Arkansas' lovgivere.</p>

<p>- De er ikke kun modstandere af transseksuelle. De er modstandere af videnskab. De er modstandere af folkesundhed.</p>

<p>Men en af delstatens politikere, der stemte for loven, sammenlignede den med andre forbud såsom forbuddet mod, at mindreårige kan købe alkohol.</p>

<p>- De skal være 18 år, før de kan tage denne slags beslutninger, forklarede republikaneren Robin Lundstrum.</p>



<h2>Over 100 lovsforslag om transpersoner</h2>

<p>Loven er blevet vedtaget i en tid, hvor der kommer flere og flere lovforslag af samme slags på bordet i Arkansas og mange andre delstater.</p>

<p>Menneskerettighedskampagnen The Human Rights Campaign, der er den største amerikanske LGBTQ-gruppe, har regnet sig frem til, at over 100 lovforslag om transpersoner er blevet fremlagt i år i delstater over hele USA.</p>

<p>20 af dem er med samme behandlingsforbud som i Arkansas.</p>

<p>Arkansas' republikanske guvernør, Asa Hutchinson, mener, at loven går for langt og siger, at han havde stemt for og skrevet under, hvis den kun forbød kønsskiftende operationer på unge under 18 år.</p>

<p>De andre former for behandling er derimod en beslutning, der skal tages af de unge, deres forældre og deres børnelæge, mener han.</p>

<p>Guvernøren nedlagde veto mod loven, men da over to tredjedele af politikerne stemte for den, blev hans veto tilsidesat.</p>

<p>- Jeg håber, at mit veto får republikanske kolleger over hele landet til at modstå fristelsen for at placere delstaten i midten af enhver beslutning, der tages af forældre og sundhedspersonale, sagde Asa Hutchinson i en pressemeddelelse efter lovens vedtagelse.</p>
]]></content:encoded>
   </item>
   <item>
    <title>Oppositionsparti sejrer ved grønlandsk valg</title>
    <description>Partiet har vundet et stort antal stemmer i det sydlige Grønland, der huser et omstridt mineprojekt, som har fyldt meget i valgkampen.</description>
    <link>http://nyheder.tv2.dk/samfund/2021-04-07-oppositionsparti-sejrer-ved-groenlandsk-valg</link>
    <guid isPermaLink="true">http://cms.tv2.dk/node/2482134</guid>
    <pubDate>Wed, 07 Apr 2021 06:40:16 GMT</pubDate>
    <content:encoded><![CDATA[<p>Oppositionspartiet Inuit Ataqatigiit (IA) har vundet valget i Grønland.</p>

<p>Det skriver <a href="https://knr.gl/da" rel="noopener" target="_blank">KNR</a>.</p>

<p>Med alle stemmer talt op har Inuit Ataqatigiit fået 36,6 procent af stemmerne, mens regeringspartiet Siumut er blevet skubbet fra magten med 29,4 procent af stemmerne.</p>



<p>Partilederne mødes netop nu i en partilederrunde på KNR TV, og Siumuts formand, Erik Jensen, har netop lykønsket IA-formand Mute B. Egede med valgsejren.</p>

<p>- Vi ønsker Inuit Ataqatigiit tillykke med valget. Nu er vi spændte på, hvad forhandlingerne bringer de kommende dage, siger Erik Jensen til Múte Bourup Egede.</p>

<h2>Modstandere af mineprojekt</h2>

<p>Inuit Ataqatigit (IA), der betyder Folkefællesskabet, er socialistisk og udgør venstrefløjen i grønlandsk politik.</p>



<p>IA arbejder for, at grønlænderne anerkendes som et selvstændigt folk med ret til eget land.</p>

<p>Derudover er partiet modstandere af <a href="https://nyheder.tv2.dk/politik/2021-04-05-fremtid-eller-forbandelse-mineprojektet-paa-kvanefjeldet-kan-afgoere-det">det omstridte mineprojekt på Kvanefjeldet</a> i det sydlige Grønland, hvor IA ser ud til at have høstet et stort antal stemmer.</p>



<p> </p>

<h2>Vandt det store valgtema</h2>

<p>Mineprojektet, der går ud på at udvinde sjældne og eftertragtede jordarter, var et af de helt store valgtemaer.</p>

<p>Regeringspartiet Siumut er fortaler for projektet, mens andre partier er imod, fordi de frygter projektets mulige konsekvenser for miljøet.</p>

<p>Og Siumuts formand, Erik Jensen, erkender, at valgnederlaget kan skyldes partiets opbakning til det omstridte projekt.</p>

<p>- Jeg tror, det skyldes flere ting, men primært Kvanefjelds-projektet, der har fyldt rigtig meget. Det tror jeg faktisk er en af hovedårsagerne til det her, siger Erik Jensen til TV 2.</p>



<p>Kvanefjeldet ligger cirka syv kilometer uden for byen Narsaq.</p>

<p>Greenland Minerals anslår, at 15-20 procent af verdens behov for sjældne jordarter findes i Kvanefjeldet.</p>

<p>Projektet på Kvanefjeldet forventes at skabe over 700 arbejdspladser og bidrage med godt 1,5 milliarder kroner om året i de 37 år, minen vil være i drift.</p>

<h2>Kan IA danne regering?</h2>

<p>På forhånd står det ikke klart, hvem IA vil søge at danne regering med.</p>

<p>Men Jensine Berthelsen, politisk redaktør for avisen Sermitsiaq, har tidligere peget på Naleraq som en mulighed, da begge partier er imod det store mineprojekt. Naleraq har fået 12 procent af stemmerne.</p>

<p>Hvis IA lykkes med at danne regering, vil det være blot anden gang siden 1979, at Siumut ikke står i spidsen for Naalakkersiusut, Selvstyret.</p>



<p>Det var også tilfældet fra 2009 til 2013, hvor IA ledede regeringen.</p>

<p>Det står endnu ikke klart, hvor mange mandater de forskellige partier ender med.</p>

<p>Der skal 16 mandater til et flertal i det grønlandske parlament, der har 31 medlemmer.</p>

<p> </p>
]]></content:encoded>
   </item>
   <item>
    <title>Mand skal i fængsel for at skubbe til 18-årig fodbolddommer</title>
    <description>Overgrebet på den unge fodbolddommer blev meget omtalt og har blandt andet ført til øget fokus på fodbolddommeres sikkerhed.</description>
    <link>http://nyheder.tv2.dk/lokalt/2021-04-07-mand-skal-i-faengsel-for-at-skubbe-til-18-aarig-fodbolddommer</link>
    <guid isPermaLink="true">http://cms.tv2.dk/node/2482131</guid>
    <pubDate>Wed, 07 Apr 2021 05:52:25 GMT</pubDate>
    <content:encoded><![CDATA[<p>En 29-årig mand, der 5. september sidste år skubbede den da 18-årige fodbolddommer Julie Alsbro under en serie 4-kamp, er blevet idømt 20 dages fængsel for sin handling.</p>

<p>I kampen mellem Egernsund KIF og Egen UI blev den 29-årige Egernsund-spiller udvist i 10 minutter for brok og protester.</p>



<p>Da spilleren forlod spillepladsen og passerede Julie Alsbro, skubbede han til hende, sendte en spytklat i retning af hende og råbte ”møgluder”.</p>

<p>Han har siden da af DBU Jylland fået karantæne i seks kampe som den sportslige straf efter episoden, som også blev meldt til politiet.</p>

<p>Den 29-årige valgte at blive væk fra Retten i Sønderborg tirsdag, men da hans advokat var mødt op, valgte dommeren at behandle sagen.</p>

<p>Efter forklaringer fra Julie Alsbro og en af kampens spillere mundede retssagen ud i en dom på 20 dages ubetinget fængsel til den 29-årige mand for det fysiske overgreb i form af selve skubbet. <a href="https://jv.dk/artikel/18-%C3%A5rig-fodbolddommer-blev-skubbet-til-og-spyttet-p%C3%A5-nu-sendes-spilleren-bag-tremmer">Det skriver JydskeVestkysten.</a></p>

<p>Den tiltalte nægtede sig via sin forsvarer skyldig, og forsvareren bad om betænkningstid i forhold til en eventuel anke af dommen.</p>

<h2>Sagen satte fokus på dommernes tryghed</h2>

<p>Overgrebet mod den nu 19-årige Julie Alsbro blev meget omtalt og har blandt andet ført til, at DBU Jylland har sat <a href="https://www.dbujylland.dk/nyheder/2020/oktober/fokus-paa-dommerens-tryghed-og-sikkerhed/">fokus på fodbolddommernes sikkerhed</a>.</p>

<p>I marts måned lagde DBU Jylland en <a href="https://www.dbujylland.dk/nyheder/2021/marts/fodbolddommernes-tryghed-skal-oeges/">plan frem for at øge sikkerheden</a> for breddefodboldens dommere.</p>

<p>Julie Alsbro, der fortsat er aktiv dommer, er rykket op i serie 3 og har dermed taget endnu et skridt til at opfylde drømmen om at rykke længere op i rækkerne og få en karriere som fodbolddommer i Superligaen.</p>
]]></content:encoded>
   </item>
   <item>
    <title>Boligpriserne slog rekord igen i marts</title>
    <description>Det ser fornuftigt, men faretruende ud netop nu, siger en cheføkonom, der trækker tråde til finanskrisen i 2008.</description>
    <link>http://nyheder.tv2.dk/samfund/2021-04-07-boligpriserne-slog-rekord-igen-i-marts</link>
    <guid isPermaLink="true">http://cms.tv2.dk/node/2482128</guid>
    <pubDate>Wed, 07 Apr 2021 05:09:18 GMT</pubDate>
    <content:encoded><![CDATA[<p>Priserne på villaer og rækkehuse, ejerlejligheder og sommerhuse er steget igen i marts.</p>

<p>Det viser nye tal fra Boligsidens Markedsindeks, skriver Boligsiden.dk i en pressemeddelelse.</p>

<p>På markedet for huse er salgspriserne steget ti måneder i træk, og husene bliver nu handlet for 12 procent mere end i marts sidste år.</p>

<p>For ejerlejligheder og sommerhuse er stigningen henholdsvis 14 og 19 procent.</p>

<p>Det er den højeste årlige prisstigning siden 2010, hvor Boligsiden lancerede sit markedsindeks.</p>

<h2>Ingen prisfald i løbet af vinteren</h2>

<p>Huspriserne plejer at falde en smule hen over efteråret og vinteren og begynde at stige igen i foråret.</p>



<p>I år har markedet dog ikke oplevet et prisfald i de kolde måneder. Men som sædvanligt stiger priserne, i takt med at det bliver varmere, og det forklarer det rekordhøje prisniveau.</p>

<p>- Vi har de seneste uger set, at antallet af udbudte boliger er begyndt at stige igen, siger Birgit Daetz, der er kommunikationsdirektør hos Boligsiden.</p>

<p>- Derfor er det ikke overraskende, at vi ser endnu et spring i priserne i marts, og at vi derfor også kan registrere en tocifret procentvis stigning på huse for første gang i markedsindeksets historie.</p>

<h2>Fem kommuner er faldet</h2>

<p>Prisstigningerne på boligmarkedet er størst i Region Hovedstaden, men de stigende boligpriser er en tendens, der gælder for hele landet.</p>



<p>Bortset fra fem kommuner, hvor priserne på huse er faldet siden marts sidste år: Tønder, Hjørring, Viborg, Norddjurs og Thisted.</p>

<p>Omvendt har Langeland, Bornholm, København, Dragør, Helsingør og Frederikshavn oplevet de højeste prisstigninger.</p>

<h2>Fornuftigt, men faretruende</h2>

<p>Men selv om de nuværende tal er gode for boligejerne og dansk økonomi, kan der lure fare i horisonten.</p>

<p>- Det ser fornuftigt, men faretruende ud netop nu, siger Søren Kristensen, der er cheføkonom i Sydbank, til TV 2.</p>



<p>De nuværende prisstigninger er med til at understøtte forbruget og dermed gøre vejen ud af krisen lettere for dansk økonomi.</p>

<p>Men for cheføkonomen går det alligevel en kende for stærkt, for tempoet i prisstigningerne betyder samtidig, at boligmarkedet truer med at løbe fra resten af økonomien.</p>

<p>Og det kan ende med store prisfald på boliger, der kan sætte en dæmper på forbruget og dermed true dansk økonomi.</p>

<p>- Det så vi for eksempel under finanskrisen. Boligmarkedet blev ramt hårdt, og det var med til at forlænge finanskrisen for Danmarks vedkommende, forklarer Søren Kristensen.</p>
]]></content:encoded>
   </item>
   <item>
    <title>Amnesty-rapport: Statsledere har udnyttet pandemien</title>
    <description>Flere statsledere har svigtet befolkningen under pandemien og undertrykt menneskerettigheder, siger Amnesty.</description>
    <link>http://nyheder.tv2.dk/udland/2021-04-07-amnesty-rapport-statsledere-har-udnyttet-pandemien</link>
    <guid isPermaLink="true">http://cms.tv2.dk/node/2482126</guid>
    <pubDate>Wed, 07 Apr 2021 03:29:13 GMT</pubDate>
    <content:encoded><![CDATA[<p>Menneskerettighederne har under coronapandemien i høj grad været under angreb i en række lande, fordi landenes politiske ledere har udnyttet situationen.</p>

<p>Det konkluderer årsrapporten fra menneskerettighedsorganisationen Amnesty International.</p>

<p>Trine Christensen, der er generalsekretær i Amnesty International Danmark, siger, at de svageste verden over er blevet svigtet af de systemer, der burde beskytte dem.</p>



<h2>Sundhedsmedarbejdere trues</h2>

<p>Eksempelvis er rettigheder hos medarbejdere i svage sundhedssystemer blevet krænket.</p>

<p>- I 42 af de 149 lande, vi har med i rapporten, har vi dokumenteret, at myndigheder har intimideret, fyret eller arresteret frontlinje- og sundhedsmedarbejdere, som jo skulle hjælpe alle igennem pandemien, hvis de har rejst bekymringer om sikkerhedsforhold, manglende værnemidler og den slags, siger Trine Christensen.</p>

<p>Myndigheder har ifølge generalsekretæren brugt pandemien til at undertrykke frihedsrettigheder.</p>

<p>Blandt andet har den ungarske premierminister Viktor Orbán ændret landets straffelov, så borgere risikerer op til fem års fængsel for "at sprede falsk information" om covid-19.</p>

<p>- Der skal man lige huske, at i Ungarn har de statskontrollerede medier haft travlt med at fortælle nogle helt bestemte versioner af sundhedsdata. Eksempelvis at russiske vacciner er meget bedre end vestlige, siger Trine Christensen.</p>



<h2>Anholder borgere og journalister</h2>

<p>I eksempelvis Bahrain, Kuwait, Oman og Saudi-Arabien har myndighederne blandt andet retsforfulgt borgere, som har udtrykt sig negativt om regeringens håndtering af coronapandemien.</p>

<p>Tanzania har arresteret journalister, der har rapporteret om covid-19, oplyser Amnesty. Landet har insisteret på, at covid-19 slet ikke er til stede hos dem.</p>

<p>Og i Brasilien er politivolden eskaleret under coronakrisen ifølge Amnesty.</p>



<h2>"Massive uligheder"</h2>

<p>Menneskerettighedsorganisationen kommer nu med et opråb om, at der er brug for at blive ryddet op.</p>

<p>- Det, der er brug for nu, er, at man i de enkelte lande ser på de love, der er blevet implementeret, og får ryddet op. Og på internationalt plan må man få brugt samarbejdsmulighederne meget mere intensivt i stedet for at underminere dem, som vi desværre har set de seneste år, siger Trine Christensen.</p>

<p>Rapporten sammenfatter desuden, hvordan pandemien har udstillet "massive uligheder".</p>

<p>Under coronakrisen er volden mod kvinder steget, de fattigste er blevet endnu hårdere ramt i forsømte sundhedssystemer, og flygtninge er blevet fanget i mangelfulde lejre eller ved grænseovergange uden forsyninger.</p>
]]></content:encoded>
   </item>
   <item>
    <title>Ny smartphone er med til at booste Samsungs overskud</title>
    <description>Samsung Electronics estimerer en stigning i sit driftsoverskud på 44 procent i første kvartal. </description>
    <link>http://nyheder.tv2.dk/business/2021-04-07-ny-smartphone-er-med-til-at-booste-samsungs-overskud</link>
    <guid isPermaLink="true">http://cms.tv2.dk/node/2482124</guid>
    <pubDate>Wed, 07 Apr 2021 03:18:58 GMT</pubDate>
    <content:encoded><![CDATA[<p>Den sydkoreanske kæmpekoncern Samsung Electronics forventer næsten en fordobling af sit driftsoverskud i første kvartal, hvor selskabet lancerede en ny serie af sin Galaxy-smartphone.</p>

<p>Driftsoverskuddet for de tre måneder estimeres til at stige med 44 procent til 9,3 billioner won i forhold til året før. Det oplyser det sydkoreanske selskab i en foreløbig regnskabsmeddelelse onsdag.</p>

<p>Beløbet svarer til 57,6 milliarder kroner.</p>



<h2>Succes med lav startpris</h2>

<p>Den nye Galaxy S21-serie blev sendt ud i butikkerne i januar. Det er over en måned tidligere end normalt for den årlige lancering af selskabets mest kendte produkt.</p>

<p>Samsung har ifølge et analysefirma desuden ramt rigtigt ved at sætte en forholdsvis lav pris på de nye mobiler.</p>

<p>- Nøglen til succesen har været en lav startpris på 799 dollar, skriver Counterpoint Research.</p>



<p>Mens coronakrisen har været hård ved verdensøkonomien med nedlukninger og rejseforbud, så har mange teknologifirmaer klaret sig godt under pandemien på grund af usædvanlig stor efterspørgsel på computere, fjernsyn og andre elektroniske produkter.</p>

<p>Samsung Electronics er det største datterselskab i det gigantiske Samsung-konglomerat, der samlet har en omsætning svarende til cirka en femtedel af Sydkoreas bruttonationalprodukt.</p>
]]></content:encoded>
   </item>
   <item>
    <title>Brasilien melder om rekordstort antal døde på et døgn</title>
    <description>Coronavirusset har på 24 timer krævet over 4000 liv i Brasilien, som aktuelt er verdens hårdest ramte land.</description>
    <link>http://nyheder.tv2.dk/udland/2021-04-07-brasilien-melder-om-rekordstort-antal-dode-pa-et-dogn</link>
    <guid isPermaLink="true">http://cms.tv2.dk/node/2482123</guid>
    <pubDate>Wed, 07 Apr 2021 03:11:44 GMT</pubDate>
    <content:encoded><![CDATA[<p>Brasilien har for første gang under pandemien registreret over 4000 dødsfald i løbet af et døgn.</p>

<p>I løbet af de seneste 24 timer har virusset kostet 4195 mennesker livet, oplyser Brasiliens sundhedsministerium sent tirsdag aften dansk tid ifølge nyhedsbureauet Reuters.</p>



<h2>Begravelser om natten</h2>

<p>Sundhedsvæsnet i det store land med 212 millioner indbyggere er overbebyrdet på grund af den seneste virusbølge.</p>

<p>De usædvanligt mange daglige dødsfald har fået kirkegårde til at holde begravelser om natten for at kunne følge med.</p>

<p>I løbet af den seneste uge er der i snit registreret 2757 coronadødsfald om dagen. Det er uden sammenligning langt det højeste globalt, skriver AFP.</p>

<p>Eksperter siger, at stigningen i smitte- og dødstal delvist skyldes en lokal variant af virusset kendt som P1, som menes at være mere smitsom end det oprindelige virus.</p>

<p>I alt er næsten 337.000 døde i Brasilien som følge af virusset. Kun USA har registreret flere dødsfald med omkring 556.000. I forhold til befolkningernes størrelser har flere lande dog højere dødstal end Brasilien og USA.</p>



<h2>Forsøger at skaffe vacciner</h2>

<p>Mens pandemien raser med stadig større kraft i Latinamerikas største land forsøger Brasilien at sikre sig flere leverancer af vacciner.</p>

<p>Tirsdag var Brasiliens præsident, Jair Bolsonaro, i telefonisk kontakt med sin russiske kollega Vladimir Putin om muligheden for at købe og etablere en lokal produktion af den russiske Sputnik V-vaccine, skriver Reuters.</p>

<p>Brasiliens lægemiddelstyrelse, Anvisa, har endnu ikke godkendt vaccinen.</p>

<p>Men styrelsen er ifølge Reuters under pres for fremskynde processen, fordi 11 delstatsregeringer i Brasilien allerede har anmodet om få grønt lys til at importere næsten 67 millioner doser af Sputnik V.</p>

<p>- I tilfælde af en godkendelse håber vi, at den vil blive produceret i Brasilien, siger Bolsonaro i en video lagt ud på sociale medier.</p>
]]></content:encoded>
   </item>
   <item>
    <title>Smittetallet i Indien er eksploderet, og der er frygt for dobbeltmutationer</title>
    <description>Coronavirus er vendt tilbage til indien med en hastighed, der forbavser videnskabsfolkene. Håb om flokimmunitet viste sig slet ikke at holde stik.</description>
    <link>http://nyheder.tv2.dk/udland/2021-04-06-smittetallet-i-indien-er-eksploderet-og-der-er-frygt-for-dobbeltmutationer</link>
    <guid isPermaLink="true">http://cms.tv2.dk/node/2482057</guid>
    <pubDate>Tue, 06 Apr 2021 20:48:04 GMT</pubDate>
    <content:encoded><![CDATA[<p>Det er bare to måneder siden, at Indien var et af de store lande i verden, der registrerede færrest nye coronasmittede om dagen i forhold til indbyggertallet.</p>

<p>Mandag 1. februar var antallet af nye daglige smittede i Indien nede på 8587 – hvilket ikke er ret mange i et land med næsten 1,4 milliarder indbyggere.</p>

<p>Dengang kunne videnskabsfolkene ikke <a href="https://nyheder.tv2.dk/udland/2021-02-02-smittetallet-i-indien-er-faldet-med-90-procent-og-ingen-kan-forstaa-hvorfor">forstå</a>, hvordan smittetallet i Indien kunne falde fra næsten 100.000 om dagen i september til under 10.000 om dagen i januar.</p>

<p>Flokimmunitet blev nævnt som en mulighed, og inderne fik ros for at være gode til at holde afstand og vaske hænder.</p>

<p>Nu står videnskabsfolkene så over for en ny gåde:</p>

<p>Hvordan kunne det lige pludseligt gå galt igen?</p>

<p>Antallet af nye daglige smittede i Indien begyndte i marts pludseligt at stige med en hastighed, der var dobbelt så stor som i efteråret 2020, og 4. april kom smittetallet så over 100.000 for første gang nogensinde.</p>



<p>Prognoser fra Indian Institute of Science viser, at kontakttallet i Indien er på vej mod 1,42, hvis ikke udviklingen vender, skriver avisen <a href="https://timesofindia.indiatimes.com/india/explained-in-10-charts-the-rise-of-covid-19-second-wave-in-india/articleshow/81910892.cms">Times of India</a>.</p>

<h2>Pandemiudmattelse får skylden</h2>

<p>I hovedstaden New Delhi og flere delstater er der nu indført udgangsforbud om aftenen, og dødstallet stiger også – dog med forsinkelse i forhold til smitten.</p>

<p>Hvis udviklingen fortsætter, vil Indien hurtigt blive det land i verden, hvor sygdommen rammer hårdest, og der er endnu ingen videnskabelig forklaring på, hvorfor smittetallet pludseligt er eksploderet.</p>



<p>Ifølge en <a href="https://pib.gov.in/PressReleasePage.aspx?PRID=1709503">pressemeddelelse</a> fra Indiens premierminister, Narendra Modi, mener myndighederne, at årsagen skal findes hos borgernes adfærd.</p>

<p>- Årsagen til den kraftige stigning i antal smittede kan hovedsageligt tilskrives en stor tilbagegang i forhold til at overholde covid-passende adfærd primært omkring masker, at holde afstand, samt pandemiudmattelse og mangel på effektive inddæmningsforanstaltninger, står der i pressemeddelelsen.</p>







<p>Om der pludseligt har været en stor tilbagegang i indernes vilje til at holde afstand, bære masker og have god håndhygiejne er ikke umiddelbart underbygget – og da smittetallet på uforklarlig vis faldt i efteråret var myndighederne også dengang hurtige til at bruge det som forklaring på, at det gik godt.</p>

<h2>Mutationerne</h2>

<p>Stigningen i smitten kommer kort efter, at Indien lempede en række restriktioner og atter åbnede for større offentlige forsamlinger, såsom bryllupper, biografbesøg og religiøse fester 31. januar 2021.</p>

<p>Og der er måske også en anden mulig årsag til, at smittetallet udvikler sig uventet.</p>

<p>Mutationer.</p>

<p>Spredningen af de forskellige varianter overvåges ikke ret tæt i Indien, men ud af 401 prøver fra smittede, der blev analyseret i Punjab-provinsen 23. marts, var 81 procent <a href="https://www.ndtv.com/india-news/amarinder-singh-asks-centre-to-start-vaccinating-younger-people-as-81-new-covid-samples-in-state-turn-out-to-be-uk-variant-2397056">inficeret</a> med den britiske B117-variant.</p>

<p>Det er den samme variant, der nu er dominerende herhjemme, og som er årsag til den langvarige nedlukning af Danmark i januar, februar og marts.</p>

<p>Men Indien nøjes ikke kun med at være ramt af B117.</p>



<p>Landet har også fået sin helt egen variant, der af flere medier er døbt "dobbeltmutanten", fordi den har to mutationer i stedet for den ene, der for eksempel ses på den britiske og sydafrikanske variant.</p>

<p>I Indien er det en amerikansk variant kaldet L452R, der har fået tilføjet en lokal indisk mutation kaldet E484Q.</p>

<p>Begge mutationer påvirker det protein, som virussen bruger til at trænge ind i menneskets celler, og derfor udtrykker de indiske myndigheder bekymring over den nye dobbeltmutation.</p>

<h2>Virus fra USA møder virus fra Indien</h2>

<p>Den lokale variant E484Q minder om den sydafrikanske og brasilianske variant, der i øjeblikket har bragt det brasilianske sundhedssystem på randen af kollaps, og som om det ikke skulle være nok, er den amerikanske mutation også potentielt farlig.</p>

<p>Foreløbige <a href="https://www.biorxiv.org/content/10.1101/2021.02.22.432189v2">forskningsresultater</a> fra University of Washington i Seattle peger nemlig på, at L452R-mutationen muligvis har forbedrede evner til at undslippe de antistoffer, menneskekroppen danner som resultat af en vaccine.</p>



<p>Resultaterne er endnu ikke fagfællebedømt og skal derfor tages med forbehold, men de indiske myndigheder gør selv opmærksom på risikoen i en <a href="https://pib.gov.in/PressReleaseIframePage.aspx?PRID=1707177">pressemeddelelse</a> om mutationerne.</p>

<p>- Sådanne mutationer konfererer med evnen til at undvige menneskets immunforsvar og øget smitsomhed, skriver Indiens sundhedsministerium.</p>

<p>Ifølge ministeriet ser det dog ikke ud til, at dobbeltmutationen er skyld i den store stigning i antallet af smittede i denne omgang.</p>

<p>Indien overvåger ikke spredningen af de forskellige varianter lige så godt som i Danmark, men ifølge de indiske myndigheder er der ikke fundet nok tilfælde af dobbeltmutanten til, at det kan forklare den voldsomme stigning i smittetallet.</p>



<p>Indiens premierminister, Narendra Modi, vil heller ikke pege på dobbeltmutanten som årsag til stigningen.</p>

<p>- Selvom mutationernes nøjagtige bidrag til stigningen af smittetilfælde i nogle stater forbliver spekulativt, er midlerne til at kontrollere pandemien de samme, skriver premierministerens kontor i en pressemeddelelse.</p>

<p>Så inderne må igen øve sig i at holde afstand, vaske hænder og bruge mundbind.</p>



<p> </p>

<p> </p>
]]></content:encoded>
   </item>
   <item>
    <title>Vrede protester i Rom: - Nerverne er uden på tøjet, og det handler om overlevelse, siger korrespondent</title>
    <description>Restauratører og andre vil ikke acceptere at skulle lukke måneden ud på grund af nye restriktioner.</description>
    <link>http://nyheder.tv2.dk/udland/2021-04-06-vrede-protester-i-rom-nerverne-er-uden-paa-toejet-og-det-handler-om-overlevelse</link>
    <guid isPermaLink="true">http://cms.tv2.dk/node/2482110</guid>
    <pubDate>Tue, 06 Apr 2021 19:50:30 GMT</pubDate>
    <content:encoded><![CDATA[<p>De italienske restaurantejere har fået nok. Nok af corona, nok af nedlukning og nok af en trussel om fallit og ruin.</p>



<p>Tirsdag kulminerede det foreløbigt under en protest udenfor parlamentet i Rom, hvor flere hundrede demonstrerende fra servicebranchen sænkede ansigtsmaskerne og med råb om "arbejde" og "frihed" forsøgte at bryde igennem politiafspærringer.</p>

<p>Eva Ravnbøl, TV 2s korrespondent i Italien, forklarer, at det er lang tids frustration og frygt for konkurs, som nu kommer til udtryk.</p>

<p>- Det fylder meget i Italien. Nerverne er uden på tøjet og det handler om overlevelse, siger Eva Ravnbøl.</p>



<h2>Flere byer med i protestbølgen</h2>

<p>Ved sammenstødene i den italienske hovedstad blev en politibetjent såret, skriver det italienske nyhedsbureau <a href="https://www.lastampa.it/cronaca/2021/04/06/news/covid-la-protesta-degli-ambulanti-scende-nelle-piazze-momenti-di-tensione-a-milano-e-roma-1.40117107" rel="noopener" target="_blank">La Stampa</a>.</p>

<p>Også i andre byer som Milano, Torino og Siena manifesterede ansatte i særligt servicefag sig med demonstrationer.</p>

<p>- Restaurantejerne er især sure over, at myndighederne nu har lukket helt ned. Hidtil har man kunnet have åbent til klokken 18, men nu er der lukket for alt andet end takeaway måneden ud, og det presser en branche, som i forvejen er truet på deres levebrød, siger Eva Ravnbøl.</p>



<p>I Italien er café- og restaurationsbranchen enorm. Ikke mindst i de mest turisttunge byer, som har stået spøgelsestomme i 14 måneder, siden Italien som et af de første lande måtte lukke ned, da pandemien bredte sig ind over Europa.</p>

<p>- Men i Italien rammer det også bredere end mange andre steder, fordi så mange er beskæftiget. Det er både de fine restauranter, men også mere ydmyge steder med små trattoriaer og de caféer, hvor italienerne plejer at få deres morgenkaffe. Folk har særligt medlidenhed med den branche, siger Eva Ravnbøl.</p>

<h2>Har holdt åbent i månedsvis trods restriktioner</h2>

<p>Blandt demonstranterne var Hermes Ferrari, ejer af en restaurant i Modena i det nordlige Italien.</p>

<p>Han siger, at han har trodset myndighederne i flere måneder ved at have holdt åbent, stik imod regeringens dekret. Det har også betydet, at 70.000 betjente er udkommanderet for at tilse, at restriktionerne overholdes.</p>

<p>- Men selv om jeg har fået bøder for at holde åbent, har jeg i det mindste kunnet betale mit personale, siger Hermes Ferrari, inden han forsøgte at opildne andre restaurantejere til at følge hans eksempel.</p>

<p>Italien var også i efteråret ramt af protester, hvor højreradikale grupperinger kom i sammenstød med politiet, fordi man protesterede mod udgangsforbud i adskillige af landets regioner og hårde restriktioner som følge af coronaepidemiens anden bølge.</p>



<h2>Alle regioner i rød zone</h2>

<p>Alle regioner er netop nu i den "røde zone" - det højeste niveau af restriktioner - da Italien aktuelt er ramt af en tredje bølge med omkring 20.000 nye antal smittede om dagen.</p>

<p>Det betyder samtidig, at alle butikker fraset essentielle fødevarebutikker må holde lukket.</p>

<p>Al "ikke-væsentlig trafik og bevægelse" mellem regionerne er også forbudt, og for andet år i træk måtte pave Frans afholde en stærkt nedskaleret ceremoni, kun i selskab med et par enkelte præster og en håndfuld korsangere, da han i Peterskirken markerede påskeugen.</p>



<p>Flere end 110.000 italienere er døde som følge af covid-19, og man har haft 3,6 millioner smittede.</p>
]]></content:encoded>
   </item>
   <item>
    <title>Universitet stopper forsøg med AstraZeneca-vaccine til børn</title>
    <description>Oxford University og AstraZeneca afventer information fra lægemiddelstyrelse, inden forsøg kan genoptages.</description>
    <link>http://nyheder.tv2.dk/udland/2021-04-06-universitet-stopper-forsog-med-astrazeneca-vaccine-til-born</link>
    <guid isPermaLink="true">http://cms.tv2.dk/node/2482114</guid>
    <pubDate>Tue, 06 Apr 2021 19:15:38 GMT</pubDate>
    <content:encoded><![CDATA[<p>Oxford University stopper forsøg med at vaccinere britiske børn med den vaccine, universitetet har udviklet sammen med medicinalfirmaet AstraZeneca. </p>

<p>Det oplyser en talsperson fra universitetet ifølge Sky News.</p>

<p>Man har dog "ingen bekymringer om sikkerheden" i det specifikke studie, der afprøver vaccinen på børn, oplyser talspersonen.</p>



<p>I februar meddelte Oxford University, at de ville teste vaccinen på 300 børn i alderen 6-17 år.</p>

<p>Men man sætter nu forsøgene på pause for at afvente flere oplysninger om de sjældne blodpropper, der er registreret i en række lande hos voksne personer, der forinden er blevet vaccineret med AstraZenecas vaccine. Det skriver den amerikanske avis Wall Street Journal.</p>

<h2>Vaccinen bruges ikke til børn</h2>

<p>Universitetet i Oxford og AstraZeneca afventer yderligere oplysninger fra den britiske lægemiddelstyrelse, MHRA. De er i øjeblikket ved at undersøge vaccinen.</p>

<p>Ikke før det er sket, vil man på forsøgsbasis genoptage vaccinationer af børn og teenagere.</p>

<p>Vaccinen bruges ikke til børn i lande, der har taget AstraZenecas vaccine i brug.</p>

<h2>Ikke påvist sammenhæng mellem vaccine og dødsfald</h2>

<p>Vaccinen bliver undersøgt i en lang række lande. Herunder af Det Europæiske Lægemiddelagentur (EMA).</p>

<p>Det skyldes, at der har været indberetninger om et usædvanligt sygdomsbillede hos nogle af de vaccinerede. De usædvanlige forløb, der har ført til enkelte dødsfald, rummer et sammenfald af blodpropper, blødninger og et lavt antal blodplader.</p>

<p>Der er ikke påvist en konkret sammenhæng mellem vaccinen, dødsfald og sygeforløb.</p>



<p>Danmark og Norge suspenderede 11. marts stik med AstraZenecas vaccine. Det var, efter at der i begge lande var registreret flere blodpropper og enkelte dødsfald blandt vaccinerede.</p>

<p>Flere lande er fulgt trop og har delvist suspenderet brugen af vaccinen.</p>

<p>Direktør for vacciner, Marco Cavaleri, i EMA siger tirsdag til en italiensk avis, at der er en forbindelse mellem AstraZenecas coronavaccine og et usædvanligt sygdomsbillede med blodpropper og et lavt antal blodplader.</p>

<p>EMA har varslet et pressemøde om sagen enten onsdag eller torsdag.</p>
]]></content:encoded>
   </item>
   <item>
    <title>Meningsmåling tyder på nej til mineprojekt - men også på svære regeringsforhandlinger</title>
    <description>Modstanderne af mineprojektet i Kvanefjeld ser ud til at få flertal i Landstinget. Men de er alt andet end enige om andre af valgets hovedspørgsmål.</description>
    <link>http://nyheder.tv2.dk/samfund/2021-04-06-meningsmaaling-tyder-paa-nej-til-mineprojekt-men-ogsaa-paa-svaere</link>
    <guid isPermaLink="true">http://cms.tv2.dk/node/2482106</guid>
    <pubDate>Tue, 06 Apr 2021 19:08:17 GMT</pubDate>
    <content:encoded><![CDATA[<p>Ved de grønlandske valgsteder er et velkendt, men næsten glemt politisk symbol dukket op igen.</p>



<p>Det er den gule ”Nej til Atomkraft” sol, der er blevet et symbol på det måske allervigtigste spørgsmål ved dagens valg til det grønlandske Landsting: For eller imod mineprojektet Kvanefjeld i det sydlige Grønland.</p>

<p>Modstanderne taler om faren for radioaktiv forurening fra det uranstøv, der kan blive en miljømæssig kostbar sideeffekt af minedriften, mens tilhængere taler om økonomisk udvikling og arbejdspladser.</p>

<p>- De siger, at det vil give penge i kassen. Og får vi penge i kassen i Grønland, så kan vi hurtigere blive selvstændige fra Danmark, fortæller TV 2’s korrespondent Lotte Mejlhede fra Grønland.</p>

<h2>Minemodstandere står til fremgang</h2>

<p>Meningsmålingerne tyder på, at et flertal af de grønlandske vælgere har besluttet sig for at støtte op bag den gule atomkraftsol.</p>

<p>To tredjedele af vælgerne (63 procent) siger, at de er ”meget imod” eller ”overvejende imod” mineprojektet, viser en meningsmåling, der er offentliggjort i avisen Sermitsiaq.</p>

<p>Samtidig står de to partier, der mest tydeligt er imod mineprojektet, til klar fremgang – så klar, at de sammen vil have et flertal i det 31 medlemmer store landsting Inatsisartut.</p>



<p>Venstrefløjspartiet IA står til 12 mandater, mens det konservative, nationalistiske parti Partii Naleraq står til fem mandater. Det er en fremgang på fire mandater til IA, der bliver landstingets største parti, og en fremgang på et mandat til Partii Naleraq, der ledes af den forhenværende landsstyreformand Hans Enoksen.</p>

<h2>Diskussionen kan komme igen</h2>

<p>Holder de meningsmålinger, så står mineprojektet i Kvanefjeld til at blive stoppet, i hvert fald foreløbig, vurderer seniorforsker ved Dansk Institut for Internationale Studier Ulrik Pram Gad:</p>

<p>- Hvis der er et flertal af de partier, der virkelig er imod, så bliver det nok lagt i mølposen. Men mineralerne forsvinder jo ikke, så diskussionen kan fortsætte og projektet kan genopstå om fire eller otte år, siger han til TV 2.</p>



<p>Ulrik Pram Gad understreger samtidig, at selv om valgresultatet skulle give et klart svar på valgets største spørgsmål, så er det ingen garanti for en stabil regeringskoalition i Grønland:</p>

<p>- IA skal omsætte sin valgsejr til en koalition, der kan holde. Det betyder, at man skal blive enige om andet end uran, siger han.</p>

<p>Her er problemet, at IA og Partii Naleraq nok er meget enige om Kvanefjeldets fremtid, men til gengæld er meget uenige om et andet af valgets hovedspørgsmål, nemlig fiskeriet.</p>

<p>- Partii Naleraq er optaget af, at man skal få flere ud at fiske i egen jolle. Mens IA er mere optaget af, at fiskeriet skal foregå bæredygtigt med kvoter, og at flest muligt penge kommer i statskassen i stedet for i de individuelle fiskeres lommer. Så der er lagt op til en strid, hvis de skal gå sammen i en koalition, siger Ulrik Pram Gad til TV 2.</p>

<h2>Strid i Siumut</h2>

<p>Det klassiske regeringsbærende parti i Grønland, det socialdemokratiske Siumut, står til tilbagegang og til at miste regeringsmagten. Siumut har ellers siddet på magten i hele det moderne Grønlands historie, bortset fra en fireårig periode fra 2009 til 2013, hvor IA ledede en regeringskoalition.</p>



<p>Ifølge Siumuts landsstyreformand Kim Kielsen er det langt hen ad vejen partiets egen skyld. I efteråret tabte han overraskende et kampvalg om posten som partiformand til Erik Jensen.</p>

<p>Kim Kielsen beholdt til gengæld posten som landsstyreformand og har antydet, at hvis han får flere personlige stemmer end Erik Jensen ved dagens valg, så vil han måske forsøge at genvinde posten som formand.</p>

<p>- Det er Siumut, der har væltet sig selv i efteråret. Det er Siumut selv, der er kommet i den situation. De sad på regeringsmagten og kunne have taget et stille skifte på formandsposten, men det ønskede man ikke, siger Kim Kielsen til TV 2.</p>

<p>Ved valget i Grønland kan cirka 41.000 stemmeberettigede vælgere sætte deres kryds.</p>

<p>Valgstederne lukker klokken 20 (det er er midnat dansk tid) og et resultat ventes tidligt i morgen dansk tid.</p>
]]></content:encoded>
   </item>
   <item>
    <title>Snart åbnes for eftertragtet tilskud til boligejere – men du skal være hurtig </title>
    <description>Sidste år blev der i gennemsnit udbetalt 42.000 kroner til de danskere, der fik del i den særlige boligpulje.</description>
    <link>http://nyheder.tv2.dk/samfund/2021-04-06-snart-aabnes-for-eftertragtet-tilskud-til-boligejere-men-du-skal-vaere-hurtig</link>
    <guid isPermaLink="true">http://cms.tv2.dk/node/2482076</guid>
    <pubDate>Tue, 06 Apr 2021 18:52:12 GMT</pubDate>
    <content:encoded><![CDATA[<p>Hvis du har planer om snart at skifte vinduer i huset eller installere en varmepumpe, så er der grund til at sidde klar ved tasterne onsdag morgen.</p>

<p>Klokken 10 åbner Energistyrelsen nemlig for ansøgninger til den såkaldte 'Bygningspulje', der giver boligejere tilskud til at energioptimere hjemmet.</p>

<p>Sidste år var puljen opbrugt efter fire dage, og ifølge Heidi Koch, som er enhedschef i Energistyrelsen, vil det gå mindst lige så hurtigt i år.</p>

<p>- Der er kæmpe interesse, og vi forventer, at pengene er væk efter tre dage, siger hun til TV 2.</p>

<p>Tilskuddet gives efter først-til-mølle-princippet, og ansøgningen lukker, så snart puljen på 250 millioner kroner er opbrugt.</p>

<h2>- Det bimler og bamler</h2>

<p>For at søge om tilskud skal ens bolig have et energimærke, som er nyere end 1. oktober 2012.</p>

<p>Det har givet travlhed udover det sædvanlige hos virksomheden Energihjem.dk, der er Danmarks største formidler af energioptimerende byggeopgaver.</p>

<p>Her har man oplevet en stigning på 900 procent i anmodninger om energimærker i 2021.</p>

<p>- Telefonerne har bimlet og bamlet den sidste tid, det er helt vildt, siger Nynne Pihl Groth, som er kommunikationsleder hos Energihjem.dk, til TV 2.</p>

<p>Hun fortæller desuden, at de har fået markant flere efterspørgsler på håndværkere til tilskudsberettigede opgaver, efter Energistyrelsen meddelte, at puljen åbner 7. april.</p>

<p>Nynne Pihl Groth er derfor ikke i tvivl om, hvor populær puljen er, og ligesom Heidi Koch forventer hun, at pengene ryger meget hurtigt.</p>

<h2>Danskerne vil spare penge</h2>

<p>Det er særligt udsigten til at spare penge på varmeregningen hver måned, der får danskerne til at energioptimere boligen.</p>

<p>Ifølge en stikprøve fra Danske Bank blandt 3000 personer ønsker 20 procent at gøre deres bolig mere energivenlig. 71 procent af dem vil gøre det for at spare penge. En mindre andel for klimaet.</p>

<p>Ifølge Heidi Koch slår man to fluer med et smæk ved at renovere.</p>

<p>- Hvis man søger puljen og renoverer sit hjem, vil man både spare penge og gøre miljøet en tjeneste, siger hun.</p>

<p>Sidste år blev der i gennemsnit udbetalt 42.000 kroner til de 5420 danskere, der fik del i puljen.</p>

<p>Man kan søge via hjemmesiden <a href="https://sparenergi.dk/forbruger/boligen/tilskud">sparenergi.dk.</a> Her kan man også med en beregner få et bud på, hvor meget man potentielt kan få i tilskud - og hvor mange penge man kan spare i energiudgifter.</p>

<p>Der bliver åbnet for en ny runde igen i august og oktober, oplyser Energistyrelsen til TV 2.</p>
]]></content:encoded>
   </item>
   <item>
    <title>Kø ved frisørerne på den store genåbningsdag</title>
    <description>Lang ventetid på coronatest, danskernes indtægt gjort op, og Harvey Weinstein anker voldtægtsdom.</description>
    <link>http://nyheder.tv2.dk/2021-04-06-koe-ved-frisoererne-paa-den-store-genaabningsdag</link>
    <guid isPermaLink="true">http://cms.tv2.dk/node/2482091</guid>
    <pubDate>Tue, 06 Apr 2021 18:44:49 GMT</pubDate>
    <content:encoded><![CDATA[<p>Hvis noget har stået klart gennem de seneste måneder, er det, at hårpragten hos mange har fået sit eget liv og er begyndt at vokse vildt.</p>

<p>Det falder smukt sammen med et skifte i årstiden, hvor foråret bringer sol og lunere vinde med sig. Det findes også formuleret som et gammeldaws ordsprog i "Gud mildner luften for de klippede får". Og for alle os, der nu kan se frem til at få ørerne rykket, er det jo gode nyheder.</p>

<p>Tirsdag skal <a href="https://nyheder.tv2.dk/udland/2021-04-06-kun-to-ud-af-syv-partiledere-vil-pege-paa-en-regeringsleder-i-groenland-og-de">grønlænderne i øvrigt stemme til Landstingsvalget</a> og dermed afgøre, hvem der skal have magten i landet.</p>

<p>Velkommen til dagens overblik.</p>

<h2>Kunder tager til nabokommunen for at blive klippet - konkurrenceforvridende, siger frisør</h2>



<p>Selv om dele af Danmark tirsdag er blevet genåbnet, må liberale erhverv i flere kommuner stadig vente på at slå dørene op på grund af for høje smittetal.</p>

<p>Det gælder både Ishøj, Brøndby, Halsnæs, Fredensborg og Gladsaxe kommune, og <a href="https://article-front-unpublished-cms.production.rancher.tv2net.dk/article/c494f4391731a3184bf81454bb6e772893921dfa">her er frisørerne kede af at miste kunder,</a> som søger mod nærmest tilgængelige saks andre steder i regionen.</p>

<p>For at kunne komme til frisør kræver det fra tirsdag 6. april, at man som kunde både <a href="https://nyheder.tv2.dk/samfund/2021-04-06-direktoer-for-sundheddk-anbefaler-at-man-printer-sit-coronapas">bruger mundbind og kan fremvise et gyldigt coronapas</a>.</p>

<p>Cheføkonom og politisk chef i brancheforeningen SMVdanmark, Mia Amalie Holstein, kalder det dumt at lukke lokalt ned for de liberale erhverv, da kunderne alligevel rejser til nabokommunen for at blive klippet.</p>

<h2>Op til tre timers ventetid på coronatest</h2>



<p>Genåbningen har lagt et <a href="https://nyheder.tv2.dk/samfund/2021-04-06-op-til-tre-timers-ventetid-paa-coronatest">naturligt pres på landets testcentre</a>, fordi mange har brug for at kunne legitimere sig med et coronapas.</p>

<p>Det viser tal fra lyntest-udbyderne <a href="http://[11.06]%20mette%20stender%20pedersen%20%20%20%20%20https//www.falck.dk/foerstehjaelp/saadan-goer-du/fokus-paa-covid-19/coronatest_privat/" rel="noopener" target="_blank">Falck</a> og <a href="https://www.cphmed.com/" rel="noopener" target="_blank">Copenhagen Medical</a>.</p>

<p>Af Falcks tal fremgår det, at der klokken 11.30 i Greve tirsdag var mindst tre timers ventetid. Tidligere på formiddagen var der også mindst tre timers ventetid i Billund Lufthavn.</p>

<p>I Region Hovedstaden var der tirsdag formiddag en ventetid på mere end en halv time ved 23 ud af 34 af Copenhagen Medicals teststeder. Det viser <a href="https://www.cphmed.com/">de officielle tal</a> fra testudbyderen.</p>

<p>Det anbefales, at man tjekker de enkelte testcentres ventetid, da der kan være betydelig forskel fra sted til sted.</p>

<h2>Se, hvad der genåbner i dag</h2>



<p>Selv om Danmark er begyndt en genåbning, er der stadig et stykke vej til verden, som vi kendte den. Og det bliver der efter alt at dømme ved med at være længe endnu.</p>

<p>Men der er nok også mange, som kan komme i tvivl om, hvad denne uges genåbning indebærer mere konkret.</p>

<p>Frisører, massører, tatovører, kosmetologer, solarier, køreskoler og andet, der hører under de liberale serviceerhverv, kan igen tage imod kunder med et coronapas.</p>

<p>Og det er i virkeligheden den mest centrale del af det samfund, som ligger udenfor skoler og uddannelsesinstitutioner, hvor eleverne i et vist omfang igen returnerer til klasselokalerne.</p>

<p>Dog ikke, som tidligere nævnt, i de kommuner, som må holde lukket på grund af for høje smittetal.</p>

<p>Det <a href="https://nyheder.tv2.dk/samfund/2021-04-06-overblik-se-hvad-der-genaabner-i-dag">store overblik over genåbningen kan du finde her.</a></p>

<h2>Danskernes indtægt opgjort for hvert sogn - det tjener de rigeste og de fattigste</h2>

<p> </p>



<p>Danskerne er blevet kortlagt i kroner og ører. En<a href="https://nyheder.tv2.dk/business/2021-04-06-danskernes-indtaegt-opgjort-for-hvert-sogn-det-tjener-de-rigeste-og-de-fattigste"> ny opgørelse fra Arbejdsbevægelsens Erhvervsråd</a> giver et sjældent nøjagtigt indblik i, hvor i landet danskerne tjener mest og mindst. Sogn for sogn, hvilket giver et andet udtryk end kommune for kommune.</p>

<p>Ganske få kilometer kan gøre en enorm forskel - selv indenfor samme kommune. Eksempelvis tjener beboerne i Vedbæk Sogn nord for København i gennemsnit 1.580.532 kroner om året, mens man i nabosognet Nærum må klare sig for ”kun” lidt over 600.000.</p>

<p>Samtidig har folk i nordjyske Aggersborg Sogn en indkomst på lidt over 630.000 kroner, mens tallet i Bejstrup - kun et stenkast mod øst - ligger på cirka 380.000.</p>

<p>I det samlede billede er det Nordsjælland, der kan fremvise den største koncentration af penge, mens Vollsmose og Tingbjerg sogn i henholdsvis Odense og København er nederst på skalaen.</p>

<h2>Weinstein anker fængselsdom - føler sig unfair behandlet</h2>



<p> </p>

<p><a href="https://nyheder.tv2.dk/udland/2021-04-06-weinstein-anker-faengselsdom-foler-sig-unfair-behandlet">Den fængslede filmskaber Harvey Weinstein har anket en dom</a> på 23 års fængsel, som han modtog i marts sidste år.</p>

<p>Weinstein blev dømt for voldtægt og seksuelle overgreb. Afsløringerne af mangeårige overgreb var i 2017 med til at kickstarte MeToo-bevægelsen i USA.</p>

<p>Hans advokater mener imidlertid, at dommeren i sagen begik flere fejl undervejs, hvilket skulle have gjort retssagen uretfærdig.</p>

<p>Gennem hele forløbet har Harvey Weinstein nægtet sig skyldig. Derfor var det ventet, at han ville anke sagen.</p>

<p>Den 69-årige Weinstein sidder i et topsikret fængsel i New York. Og han afventer en ny retssag i Los Angeles. Også for anklager om voldtægt og seksuelle krænkelser.</p>

<p>***</p>



<p> </p>
]]></content:encoded>
   </item>
   <item>
    <title>Advokat bekræfter, at Navalnyj er ”alvorligt syg”</title>
    <description>Den russiske oppositionsleder sidder i en straffekoloni, der ifølge en russisk avis er kendt for sine strenge metoder.</description>
    <link>http://nyheder.tv2.dk/udland/2021-04-06-advokat-bekraefter-at-navalnyj-er-alvorligt-syg</link>
    <guid isPermaLink="true">http://cms.tv2.dk/node/2482109</guid>
    <pubDate>Tue, 06 Apr 2021 18:25:56 GMT</pubDate>
    <content:encoded><![CDATA[<p>Den russiske oppositionsleder Aleksej Navalnyj er ”alvorligt syg”.</p>

<p>Det bekræfter hans advokat ifølge britiske <a href="https://www.theguardian.com/world/2021/apr/06/alexei-navalny-seriously-ill-on-prison-sick-ward-says-lawyer" rel="noopener" target="_blank">The Guardian</a>.</p>

<p>- Han har tabt sig meget, plus han har en voldsom hoste og en temperatur på 38,1 grader. Manden er alvorligt syg, og derfor er det fuldstændig forrykt, at fængslet har sat ham i den her situation, sagde Olga Mikhailova, der er politikerens advokat, til en russisk radiokanal.</p>



<p>En af hans juridiske ansatte havde ifølge The Guardian set Aleksej Navalnyj tidligere tirsdag og sagde, at han var i ”ret dårlig stand”.</p>

<p>Mandag kom det frem, at Navalnyj blev overflyttet til en sygeafdeling i fængslet for at blive behandlet. Flere andre indsatte fra hans område af fængslet var blevet behandlet for tuberkulose.</p>

<h2>Tuberkulose på afsnittet</h2>

<p>I et Instagram-opslag mandag skrev Aleksej Navalnyj, at han i øjeblikket havde 38 grader i feber og en slem hoste. Han indikerede samtidig, at der kunne være tale om tuberkulose.</p>

<p>- I dag blev en tredje person fra mit afsnit indlagt med tuberkulose. Afdelingen har 15 indsatte, og det betyder, at 20 procent er syge, hvilket er langt højere end den epidemiologiske grænseværdi. P.S. Jeg fortsætter naturligvis min sultestrejke, skrev han blandt andet i opslaget, hvor han også skrev, at lægerne i fangelejren har samme troværdighed som russisk stats-tv.</p>

<p>Efter opslaget blev lagt ud, har det russiske fængselsvæsen meddelt, at han er blevet overflyttet til et sygeafsnit.</p>

<h2>Fire støtter anholdt</h2>

<p>Tidligere på dagen tirsdag var adskillelige støtter rejst fra Moskva til fængslet 100 kilometer væk for at kræve, at Navalnyj modtog den rette sygehjælp. Men fire personer blev anholdt, skriver The Guardian. Ifølge avisen var de alle lægefaglige folk.</p>



<p>Siden <a href="https://meduza.io/en/news/2021/03/31/kremlin-critic-alexey-navalny-goes-on-hunger-strike-in-prison">31. marts har Navalnyj sultestrejket </a>i protest mod forholdene under sin fængsling i den såkaldte straffekoloni N2.</p>

<p>Ifølge The Moscow Times er fængslet kendt for sine <a href="https://www.themoscowtimes.com/2021/04/05/navalny-says-continuing-hunger-strike-despite-cough-fever-a73477">hårde metoder.</a></p>

<h2>Skal afsone 2,5 år</h2>

<p>Aleksej Navalnyj blev i starten af februar idømt 3,5 års fængsel ved en domstol i Moskva.</p>

<p>Da han allerede havde udstået en husarrest, skal han afsone 2,5 år i en straffelejr. Navalnyj har anket dommen.</p>

<p>Han blev anholdt i lufthavnen i Moskva tidligere på året efter at have opholdt sig i længere tid i Tyskland i forbindelse med, at han lå i koma.</p>



<p>I august sidste år blev han nemlig forgiftet med nervegiften Novitjok. Et angreb, som man i Vesten mener, at de russiske myndigheder står bag.</p>

<p>Han blev anholdt, da han grundet indlæggelsen i Tyskland ikke kunne overholde meldepligten til de russiske myndigheder.</p>
]]></content:encoded>
   </item>
   <item>
    <title>April er koldere end normalt - får det betydning for smitten?</title>
    <description>En kold start på måneden betyder, at der er længere tid til, at sæsoneffekten træder i kraft, siger eksperter.</description>
    <link>http://nyheder.tv2.dk/samfund/2021-04-06-april-er-koldere-end-normalt-faar-det-betydning-for-smitten</link>
    <guid isPermaLink="true">http://cms.tv2.dk/node/2482062</guid>
    <pubDate>Tue, 06 Apr 2021 17:27:44 GMT</pubDate>
    <content:encoded><![CDATA[<p>Solen og det kommende lune forårsvejr er for første gang <a href="http://nyheder.tv2.dk/samfund/2021-03-18-mette-frederiksen-solen-er-en-del-af-beregningerne">medregnet</a> som en vigtig faktor i den genåbningsplan, vi netop har taget hul på.</p>

<p>Men ligesom påsken har været <a href="https://vejr.tv2.dk/2021-04-05-raakold-2-paaskedag-med-snebyger-og-kraftig-blaest">en bidende kold fornøjelse</a> med sne og hagl, ser det nu også ud til, at de kommende uger bliver noget koldere end gennemsnittet, og det kan få betydning for smitteudviklingen, lyder det fra flere eksperter.</p>

<div class="embedded-quote o-article_body_full page-embed">
<blockquote>
<p>Sæsoneffekten vil blive mindre nu</p>
<cite>Nils Strandberg Pedersen, tidl. direktør i Statens Serum Institut</cite></blockquote>
</div>

<p>- Det er svært at sige, om det elendige vejr vil have en effekt på længere sigt, men det vil alt andet lige øge smitten, at der er så koldt lige nu, siger tidligere direktør i Statens Serum Institut, Nils Strandberg Pedersen, til TV 2.</p>

<p>Det skyldes ifølge den tidligere direktør, at kulden får os til at opholde os indendørs, hvor smitterisikoen er større - og så har solen en desinficerende effekt på overflader, som kan reducere kontaktsmitten udendørs.</p>

<h2>Sæsoneffekten bliver mindre</h2>

<p>At vi går mod varmere tider har stor betydning for, at vi kan genåbne mere. Det kaldes sæsoneffekten, og ifølge prognoser fra Statens Serum Institut kan det reducere smittespredningen med op til 30 procent i midten af maj i forhold til midten af marts.</p>



<p>Men vi skal et stykke ind i maj, før vi for alvor kan se den fulde sæsoneffekt, vurderer Nils Strandberg Pedersen. Alligevel byder det kolde aprilvejr på udfordringer for den positive effekt, der var forventet:</p>

<p>- Sæsoneffekten <em>vil</em> blive mindre nu, konstaterer Nils Strandberg Pedersen og understreger samtidig, at det fortsat er meget lidt, eksperterne reelt ved om effekten.</p>

<p>Det samme fortæller Viggo Andreasen, lektor i matematisk epidemiologi ved Roskilde Universitet:</p>

<p>- Vi ved ikke præcis, hvordan sæsoneffekten virker. Om det er temperaturen, UV-strålingen eller ændringer i vores adfærd, ved vi ikke. Men vi kan bare se, at effekten findes.</p>

<p>Selvom sæsoneffekten er kommet med som en faktor i den nuværende genåbning, mener de to eksperter dog, at det endnu er for tidligt at bekymre sig om vejret.</p>

<h2>Grund til optimisme</h2>

<p>Det er Jens Lundgren, professor i infektionsmedicin på Rigshospitalet, enig i. Ifølge ham er det afgørende stadig, at danskerne holder fast i de gode vaner om afstand, håndhygiejne og hyppige tests, selvom en kold start på april måske holder dem indendørs.</p>

<p>Gør vi det, kan en mindsket sæsoneffekt ikke alene vælte læsset, når det kommer til smitteudviklingen i Danmark:</p>

<p>- Det hjælper ikke noget kun at kigge på ét element, når vi gør mange forskellige ting. Det eneste, vi ikke må gøre, er at sænke paraderne, men det er der heller ikke noget, der tyder på, siger han til TV 2.</p>

<p>Derfor er der ifølge Jens Lundgren fortsat god grund til at være optimistisk på genåbningsfronten, også i april.</p>

<p>- Jeg er ikke bekymret over aprilvejret, for vi gør så mange af de rigtige ting, og det skal vi bare holde fast i, siger han.</p>



<h2>Et forsigtighedsprincip</h2>

<p>På Christiansborg deler flere partier optimismen, selvom vejret ser ud til at blive koldt denne måned.</p>

<p>De Radikales sundhedsordfører, Stinus Lindgren, ser derfor heller ingen grund til at ændre i genåbningsplanen på nuværende tidspunkt:</p>

<p>- Det er klart, at når der er snestorm og frost, har man ikke lyst til at sidde ude i haven. Om det får en kæmpe effekt, tør jeg ikke spå om, men vi må bare følge med i tallene, siger han.</p>



<p>Ifølge Per Larsen, sundhedsordfører for Det Konservative Folkeparti, er der allerede taget højde for, at det danske forårsvejr er uforudsigeligt. Derfor har alle Folketingets partier pånær Nye Borgerlige i genåbningsplanen valgt en model, hvor sæsoneffekten "kun" slår 75 procent igennem.</p>

<p>- April er omskiftelig, men vi har indlagt et forsigtighedsprincip, så jeg er ikke nervøs, lyder det.</p>

<p>Tirsdag efter påske <a href="https://nyheder.tv2.dk/samfund/2021-04-06-overblik-se-hvad-der-genaabner-i-dag">genåbnede</a> liberale erhverv som frisører og massører, mens næste punkt på planen er storcentre, udendørs servering og indendørs idræt.</p>
]]></content:encoded>
   </item>
   <item>
    <title>Dunja Fogelberg Hansen kunne ikke komme til lægen: Det værste er, at jeg skal dø ung</title>
    <description>Husk at gå til lægen, hvis du føler dig sløj, lyder budskabet fra Dunja Fogelberg Hansen, der fik stillet en sen kræftdiagnose. </description>
    <link>http://nyheder.tv2.dk/lokalt/2021-04-06-dunja-fogelberg-hansen-kunne-ikke-komme-til-laegen-det-vaerste-er-at-jeg-skal-doe</link>
    <guid isPermaLink="true">http://cms.tv2.dk/node/2482100</guid>
    <pubDate>Tue, 06 Apr 2021 17:25:05 GMT</pubDate>
    <content:encoded><![CDATA[<p>53-årige Dunja Fogelberg Hansen skal dø ung, som hun selv formulerer det. Hun føler sig ellers hverken færdig med at opleve verden eller at se sine børnebørn vokse op.</p>

<p>- Jeg har et godt liv, jeg er i min bedste alder, jeg har alt, siger hun til TV 2 Lorry.</p>

<p>Men nu skal Dunja Fogelberg Hansen altså dø.</p>

<p>Den 4. august 2020 blev hun erklæret uhelbredelig syg med småcellet lungekræft med spredning til lymferne.</p>

<p>En diagnose, der skulle være stillet langt tidligere, mener hun.</p>

<p>Dunja Fogelberg Hansen opdagede nemlig de første symptomer på, at der var noget galt allerede i januar 2020 - syv måneder før dommen.</p>

<p>Men corona-pandemien gjorde processen mere besværlig, oplevede hun.</p>

<p>TV 2 Lorry besøger Dunja Fogelberg Hansen på en solrig tirsdag eftermiddag i hendes kolonihave.</p>

<p>Datoen er 16. marts 2021, og det er nu et år siden, at Dunja Fogelberg Hansen første gang fik afslag på et fysisk møde ved sin praktiserende læge - med henvisning til de daværende restriktioner.</p>

<h2>Fire måneders diagnoseforsinkelse</h2>

<p>I januar 2020, da hun kommer hjem fra en ferie, får hun stillet diagnosen lungebetændelse.</p>

<p>En penicillinkur får hende dog ikke på højkant, og to måneder efter kontakter hun sin læge igen.</p>

<p>Hun ringer til lægen i håb om en ny undersøgelse, men i mellemtiden er den første coronabølge skyllet ind over landet, og Dunja Fogelberg Hansen kan ikke få en fysisk konsultation.</p>

<p>Faktisk ringer hun adskillige gange til lægen. Det har TV 2 Lorry set dokumentation for.</p>

<p>Først i juli måned - omkring fire måneder senere - kommer hun til en røntgenundersøgelse, der i august konkluderer, at hun har lungekræft.</p>

<p>TV 2 Lorry har henvendt sig til Dunja Fogelberg Hansens lægehus med en interviewforespørgsel, men man har ikke ønsket af kommentere på sagen.</p>

<p>Dunja Fogelberg Hansen er sidenhen blevet tilkendt en erstatning på 71.895 kroner for ikke at blive behandlet i tide.</p>

<p>Patienterstatningen konkluderer, at hvis Dunja Fogelberg Hansen var blevet henvist til røntgen allerede i marts måned, kunne diagnosen sandsynligvis være blevet stillet langt tidligere:</p>

<p>"Ankenævnet vurderer, at en røntgenundersøgelse i marts 2020 med overvejende sandsynlighed ville have medført diagnosticering af lungekræft. Kræftsygdommen blev dog først diagnosticeret den 4. august 2020, og der foreligger derfor en diagnoseforsinkelse på omkring fire måneder som følge af behandlingen og udredningen", skriver man.</p>

<h2>33 procent færre kræftdiagnoser</h2>

<p>Dunja Fogelberg Hansens historie er muligvis langt fra enestående.</p>

<p>En undersøgelse, der er offentliggjort af Kræftens bekæmpelse i december 2020, viser, at der fra marts 2020 til maj 2020 var cirka 33 procent færre danskere, der fik diagnosen kræft, sammenlignet med samme periode i de foregående fem år.</p>

<p>Det er en nedgang, som svarer til 2.800 færre nye diagnoser, selvom et tilsvarende fald i kræftramte danskere synes usandsynligt, vurderer Kræftens Bekæmpelse, der frygter at mange går rundt med en uopdaget og potentielt dødelig sygdom:</p>

<p>- Det store fald risikerer at få alvorlige konsekvenser for de mennesker, der ikke er kommet i behandling i tide og for deres familier. Kræft behandles jo mest effektivt, når den opdages og behandles tidligt, skriver man på Kræftens Bekæmpelses hjemmeside.</p>

<h2>Budskab til danskerne</h2>

<p>Dunja Fogelberg Hansens historie blev også fortalt i februar 2021 på TV 2. Dengang stillede hun op, fordi hun gerne vil gøre myndighederne opmærksomme på faren ved de mange manglende kræftdiagnoser.</p>

<p>Hun stiller også gerne op nu til interview med TV 2 Lorry kort før landsindsamlingen til Kræftens Bekæmpelse 11. april 2021, fordi hun gerne vil understrege sit vigtige budskab:</p>

<p>Lyt til din krop og gå til lægen, hvis du føler dig svækket eller syg.</p>

<p>Hvilken forskel, en tidligere diagnose havde gjort for Dunja Fogelberg Hansen, kan være svært at sige. Patienterstatningen konkluderer dog, at lungekræften med overvejende sandsynlighed ikke ville have nået at sprede sig til lymfeknuderne. Diagnoseforsinkelsen gør, fastlår Ankenævnet i patienterstatningen, at Dunjas femårs overlevelsesprognose er gået fra omkring 20 procent til 10 procent, da kræftsygdommen bliver fastslået i august 2020.</p>

<p>Og det ærgrer Dunja Fogelberg Hansen, at lige netop hun skulle ende med en dødsdom på den måde:</p>

<p>- Jeg har passet de ting, jeg skal ved lægen. Og jeg har altid være bange for at få kræft, siger hun.</p>

<h2>Brev fra statsministeren</h2>

<p>Også BT.dk har afdækket, hvordan flere danskere har fået stillet deres kræftdiagnose for sent under coronanedlukningen.</p>

<p>Allerede i december 2020 kunne de fortælle Dunja Fogelberg Hansens historie. Og i marts 2021 fik de så også statsministeren til at forholde sig til sagen under et live-interview.</p>

<p>Her betegnede Mette Frederiksen sagen som en fejl og betonede, at hun mente, der burde være plads i sundhedsvæsnet til patienter, der skal udredes for cancer.</p>

<p>- Vi har hele tiden sagt, og det har sundhedsmyndighederne og Sundhedsstyrelsen også, at vi har et åbent sundhedssystem. Så man skal ikke holde sig tilbage. Hvis der sker fejl, er det vigtigt, det kommer frem i B.T. eller andre steder, så det kan blive rettet, svarede hun.</p>

<p>Dunja Fogelberg Hansen selv har modtaget et medlidende brev fra statsministeren.</p>

<p>Hun vil ikke læse hele indholdet højt for TV 2 Lorry, men gerne brudstykker:</p>

<p>- Selvom jeg umuligt kan sætte mig fuldt og helt ind i din situation, berører det mig dybt at læse om din kræftdiagnose og dit tragiske møde med sundhedsvæsenet, står der blandt andet.</p>

<p> </p>

<p> </p>

<p> </p>

<p> </p>

<p> </p>

<p> </p>
]]></content:encoded>
   </item>
   <item>
    <title>Justitsministeren irettesætter politiet: I skal følge loven</title>
    <description>Østjyllands Politi erkender fodfejl ved ransagninger, efter at foto af brændende dukke blev delt på Facebook.</description>
    <link>http://nyheder.tv2.dk/2021-04-06-justitsministeren-irettesaetter-politiet-i-skal-folge-loven</link>
    <guid isPermaLink="true">http://cms.tv2.dk/node/2482104</guid>
    <pubDate>Tue, 06 Apr 2021 16:57:39 GMT</pubDate>
    <content:encoded><![CDATA[<p>Justitsminister Nick Hækkerup (S) går nu i rette med Østjyllands Politi for ikke at overholde reglerne om ransagning i forbindelse med anholdelsen af 29-årige Vivian Alexandru for godt tre uger siden.</p>

<p>Det fremgår af et svar fra justitsministeren til Folketingets retsudvalg.</p>

<p>Østjyllands Politi politi erkender, at man begik to fejl i forbindelse med anholdelsen den 14. marts. Man havde ikke sikret sig en ransagningskendelse, før man kørte til Alexandrus bopæl, og man skulle have sikret sig et skriftligt samtykke til ransagningen.</p>



<p>Justitsministeren "noterer" sig politiets forklaring i sagen.</p>

<p>- Jeg vil i den forbindelse generelt understrege, at det er min klare forventning, at politiet efterlever de regler, der gælder for politiets arbejde, lyder det i svaret til retsudvalget.</p>

<p>Den 29-årige kvinde blev om eftermiddagen anholdt på sin bopæl i Brabrand ved Aarhus. Her blev hun sigtet for trusler mod statsminister Mette Frederiksen (S).</p>

<p>Det skete, efter at politiet modtog en anmeldelse om, at Alexandru i facebookgruppen "Stop Paragraf 113" delte et billede.</p>

<h2>"Hun må og skal aflives"</h2>

<p>Billedet stammede fra en demonstration mod coronarestriktionerne og forestiller en Mette Frederiksen-dukke med ild i. Dukken er påmonteret et skilt med teksten "Hun må og skal aflives".</p>

<p>Betjentene beslaglagde kvindens mobiltelefon og computer. Hun protesterede ikke mod beslaglæggelsen. Hun oplyste frivilligt koderne til begge dele.</p>

<p>Efter en samtale med sin advokat fortalte Alexandru, at hun ikke ville udtale sig til politiet. Hun protesterede dog ikke mod beslaglæggelsen af telefon og computer. Politiet kopierede indholdet af begge dele, og den 17. marts fik hun sine ting tilbage.</p>



<p>Politiet fik altså en mundtligt samtykke til ransagning af telefon og computer fra både Alexandru og hendes forsvarer. Men man skulle have sørget for at få samtykket på skrift.</p>

<p>Desuden burde politiet have indhentet en ransagningskendelse, før man dukkede op på hendes bopæl.</p>

<p>- På stedet blev telefon og computer dog udleveret frivilligt, og der blev ikke foretaget yderligere ransagning af den pågældendes bopæl, lyder forklaringen fra Østjyllands Politi.</p>

<p>Sigtelsen mod Alexandru blev frafaldet i slutningen af marts. Politidirektør Kirsten Dyrman fortalte i den forbindelse, at der ikke var fundet noget bevis for, at Alexandru havde haft til hensigt at true statsministeren.</p>
]]></content:encoded>
   </item>
   <item>
    <title>Så åbnede frisørerne endelig – se før og efter-billederne af danskernes coronahår</title>
    <description>Mød seks danskere, der efter måneders nedlukning fra i dag igen kunne besøge deres frisør.</description>
    <link>http://nyheder.tv2.dk/2021-04-06-saa-aabnede-frisoererne-endelig-se-foer-og-efter-billederne-af-danskernes-coronahaar</link>
    <guid isPermaLink="true">http://cms.tv2.dk/node/2482093</guid>
    <pubDate>Tue, 06 Apr 2021 15:59:12 GMT</pubDate>
    <content:encoded><![CDATA[<p>I mere end 100 dage har danskernes hår og skæg fået lov til at stå.</p>

<p>Men i dag kunne frisørerne så endelig åbne igen og kaste sig over de vildtvoksede coronalokker og kiksede hjemmeklipninger.</p>

<p>TV 2 besøgte på genåbningsdagen frisør Rodeo i København for at fotografere kunderne før og efter en tur i frisørstolen.</p>

<p><em>Se alle billederne længere nede i artiklen. </em></p>

<p>Én glædede sig til at blive fri for madrester i overskægget, en anden glædede sig til at få sit <em>look </em>tilbage, og en tredje så især frem til et par rolige timers selvforkælelse.</p>

<p>Men alle havde de savnet deres frisør.</p>

<p>Flere kunder havde taget vin, påskeæg og chokolade med for at ønske frisørerne glædelig genåbning.</p>

<p>En kunde uden tidsbestilling stak kort efter åbningstid hovedet ind i salonen og råbte: ”Velkommen tilbage!”</p>

<h2><strong>Guf i skægget</strong></h2>

<p>Morten Andreasen, der er frisør og brandambassadør hos Rodeo, havde forberedt sig grundigt til den store dag.</p>

<p>Siden nedlukningen i december har han selv ladet håret og skægget stå urørt i sympati med sine kunder. Så han har mærket på egen krop, hvor meget utrimmet skæg kradser, og hvordan det føles at få guf fra en is til at sidde fast i overskægget.</p>

<p>- For mig er det meget fedt at kunne snakke med om det, siger han.</p>

<p>I går røg lokkerne så, og nu er han klar til at tage hul på de kommende måneder, hvor kalenderen er fyldt helt op inden for restriktionernes rammer.</p>

<p>For det er alligevel ikke en helt almindelig hverdag, Morten Andreasen vender tilbage til.</p>

<p>Alle kunder skal vise coronapas, inden de bliver lukket ind, ligesom både kunder og frisører skal bære mundbind i salonen.</p>

<p>Og selvom forårsvejret bød på hagl, blæst og regn, måtte han bede folk om at vente på deres tur ude på gaden.</p>

<p><em>Her kan du møde seks danskere, der var under saksen på genåbningsdagen: </em></p>

<h2>Henrik Queitsch, 57, Christianshavn</h2>

<p>For Henrik Queitsch er det store skæg en del af hans identitet. Hans look. Og at trimme skægget er ikke en opgave, man kan overlade til hvem som helst.</p>

<p>- Flere af mine venner har haft en hjemmefrisør på besøg, men for mig er det også en tillidsting. Det er en del af mit look, så det skal helst gøres ordentligt. Og det er Morten, der gør det bedst, siger han.</p>

<p>- Mit look betyder noget for min identitet. Det har jo ikke været så vigtigt den sidste måneds tid, fordi man bare har siddet derhjemme i joggingbukser alligevel.</p>

<p>Henrik Queitsch var heldig at få en tid lige inden nedlukningen, så han har ”kun” undværet sin frisør 3,5 måneder. I starten gik det fint, men den sidste måneds tid har været hård.</p>

<p>- Det begyndte at se lidt sjusket ud. Der er en hårfin grænse mellem at have et stort skæg og så at ligne en hjemløs, siger han.</p>

<h2><strong>Nor Bjerregård, 36, København</strong></h2>

<p>De fleste kunder, der har skaffet sig en tid på genåbningsdagen, har været virkelig trængende og ihærdige for at blive klippet hurtigst muligt.</p>

<p>Men for Nor Bjerregård var det lidt et tilfælde. Hun har første arbejdsdag efter sin barsel i morgen, så hendes frisørtid blev bestilt længe, før der var en genåbningsdato på plads.</p>

<p>Udover at få frisket håret op til alle de kommende Zoom-møder, glæder hun sig også bare til at blive forkælet og nusset om i et par timer.</p>

<p>- Jeg er her jo alene. Jeg har ammefri og skal ikke ordne noget, siger hun.</p>

<h2><strong>René Bomholt 48 år, Dragør</strong></h2>

<p>For René Bomholt er det især skægget, han glæder sig til at få styr på.</p>

<p>- Jeg har selv taget lidt på overlæben derhjemme, for man vil jo gerne have smørret på brødet med ind i munden, så det ikke bare bliver fejet af på vej ind, siger han.</p>

<p>Han plejer at komme i salonen med tre-fire ugers mellemrum, og nu er det 15 uger siden, at frisørerne lukkede ned.</p>

<h2><strong>Derran Mear, 52, Osted</strong></h2>

<p>Derran Mear havde også glædet sig til at få styr på frisuren.</p>

<p>- Det var dejligt. Det lettede! Man føler sig lidt mere i orden, når det hele ikke stritter, siger han.</p>

<p>For ham har det mest irriterende ved at undvære frisøren været, at det har taget længere tid og været mere besværligt at få styr på håret om morgenen.</p>

<p>- Det stod ud til alle sider, og faconen var forsvundet, siger han.</p>

<h2><strong>Simon Blond, 26, Valby</strong></h2>

<p>Simon Blond er ikke blevet klippet siden december, og normalt går der kun to måneder imellem hvert frisørbesøg. Han var heldig at få en tid i dag, fordi der var opstået en ledig tid.</p>

<p>Han glæder sig til at få frit udsyn igen.</p>

<p>- Jeg er bare træt af det lange hår. Det går ned i øjnene hele tiden, siger han.</p>

<h2><strong>Betina Poss, 56, Vanløse</strong></h2>

<p>Betina Poss fik frisket frisuren op med en klipning og en hårkur.</p>

<p>Det skulderlange hår, der var samlet i en hestehale blev efter en time i salonen forvandlet til en skarp og veltrimmet page.</p>

<p>Stort set alle dagens kunder har bestilt en hårkur som supplement til deres øvrige behandling, fortæller Morten Andreasen.</p>

<h2>Stor dag i genåbningsplanen</h2>

<p>Frisørerne blev sammen med de øvrige liberale serviceerhverv som massører og tatovører lukket ned 21. december for at bremse spredningen af coronavirus.</p>

<p>I dag kunne de liberale serviceerhverv åbne, og de store elever kunne vende tilbage til skole på halv tid.</p>

<p>Få hele overblikket over genåbningen <a href="https://nyheder.tv2.dk/samfund/2021-04-06-overblik-se-hvad-der-genaabner-i-dag" rel="noopener" target="_blank">her.</a></p>
]]></content:encoded>
   </item>
   <item>
    <title>Blå partier kræver genåbningsplan fremrykket - vil have nye forhandlinger med det samme</title>
    <description>Der er lagt op til, at genåbningsplanen kan ændres, hvis tallene er gode. I rød blok mener partierne dog, at de borgerlige er for hurtigt ude.</description>
    <link>http://nyheder.tv2.dk/politik/2021-04-06-blaa-partier-kraever-genaabningsplan-fremrykket-vil-have-nye-forhandlinger-med</link>
    <guid isPermaLink="true">http://cms.tv2.dk/node/2482095</guid>
    <pubDate>Tue, 06 Apr 2021 15:27:52 GMT</pubDate>
    <content:encoded><![CDATA[<p>Selvom den yderligere genåbning af Danmark kun er få timer gammel, skal de næste faser allerede nu fremrykkes.</p>

<p>Det mener flere partier i blå blok på baggrund af de seneste <a href="https://nyheder.tv2.dk/samfund/dagens-coronatal-overblik-over-smittede-indlagte-og-doede" rel="noopener" target="_blank">smitte- og indlæggelsestal</a>, som ifølge Venstre bør give plads til en hurtigere genåbning.</p>



<p>Partiets formand, Jakob Ellemann-Jensen, kræver den nuværende genåbningsplan fremrykket med en uge, så eksempelvis store indkøbscentre, indendørsidræt for børn og unge, museer, og udeservering på restauranter allerede kan åbne på tirsdag.</p>

<p>- Jeg synes, regeringen skal indkalde til forhandlinger med det samme. Der er kun en fjerdedel så mange indlagte, som regeringen sagde, der ville være midt i april, og det er vi nødt til at forholde os til, siger Jakob Ellemann-Jensen til TV 2.</p>

<h2><strong>- Folk mister deres arbejde</strong></h2>

<p>Med indlæggelsestallene henviser Venstres formand til, at Statens Serum Institut i forbindelse med <a href="https://nyheder.tv2.dk/politik/2021-02-24-varmt-foraar-kan-aabne-for-yderligere-genaabning-men-det-kan-blive-uhyggeligt" rel="noopener" target="_blank">en aftale om genåbning af butikkerne</a> og dele af udendørsidrætten vurderede, at indlæggelsestallene midt i april kunne komme op omkring 870 personer.</p>

<p>Det tal <a href="https://nyheder.tv2.dk/politik/2021-02-24-varmt-foraar-kan-aabne-for-yderligere-genaabning-men-det-kan-blive-uhyggeligt">brugte sundhedsminister</a> Magnus Heunicke (S) også, men her i begyndelsen af april er der trods yderligere genåbning kun <a href="https://nyheder.tv2.dk/samfund/dagens-coronatal-overblik-over-smittede-indlagte-og-doede">219 indlagte</a>, og det får Jakob Ellemann-Jensen til at beskylde regeringen for at have "tegnet et skrækscenarie".</p>

<p>Den skæve vurdering af indlæggelsestallet har dog ikke været brugt i den nye genåbningsaftale, der blev aftalt <a href="https://nyheder.tv2.dk/politik/2021-03-23-overblik-se-hvad-der-aabner-og-hvornaar">sidst i marts</a>. Alligevel mener Jakob Ellemann-Jensen ikke, at restriktionerne har fulgt med virkeligheden.</p>

<p>- Corona er alvorligt, men det er der også meget andet, der er. Folk mister deres arbejde, og derfor skal vi åbne noget mere, siger Jakob Ellemann-Jensen.</p>



<h2><strong>Pape vil have restauranterne i gang</strong></h2>

<p>Formanden for Det Konservative Folkeparti, Søren Pape Poulsen, er enig med Jakob Ellemann-Jensen i, at genåbningsplanen bør rykkes frem.</p>

<p>- Der skulle ifølge SSI være 870 indlagte midt i april. Lige nu har vi 220. Hvis det ikke giver anledning til at rykke frem, så er det svært at finde mening med den aftale, som vi har lavet, siger han.</p>

<p>Hvis ikke hele planen kan rykkes en uge frem, mener Søren Pape Poulsen, at det bør undersøges, om elementer i planen kan komme til at ske tidligere end ellers.</p>

<p>- Man kunne også slå ude- og indeservering sammen og rykke den del frem til 13. april, siger han.</p>

<p>I <a href="https://nyheder.tv2.dk/politik/2021-03-23-overblik-se-hvad-der-aabner-og-hvornaar" rel="noopener" target="_blank">den nuværende plan</a> kan udeservering ske fra 21. april og indeservering fra 6. maj.</p>



<h2><strong>Socialdemokratiet: Bukserne skal holde</strong></h2>

<p>I den genåbningsplan, alle Folketingets partier pånær Nye Borgerlige <a href="https://nyheder.tv2.dk/politik/2021-03-23-overblik-se-hvad-der-aabner-og-hvornaar" rel="noopener" target="_blank">har vedtaget</a>, åbnes der for nye dele af samfundet i intervaller på 14 dage fra 6. april. Det er dog aftalt, at partierne løbende skal holde øje med smitteudviklingen, og at der kan laves ændringer.</p>

<p>Det er det, som blandt andet Jakob Ellemann-Jensen nu vil have, men hos regeringspartiet Socialdemokratiet lægger sundhedsordfører Rasmus Horn Langhoff i stedet op til at vente og se udviklingen an.</p>

<p>- Den britiske mutation er mere smitsom og indlæggelseskrævende, så vi skal være ekstra opmærksomme. Det, der ser godt ud i dag, kan se anderledes ud i næste uge, siger Rasmus Horn Langhoff.</p>

<p>Han afviser beskyldninger fra de borgerlige partier om, at regeringen er overforsigtig med genåbningen.</p>

<p>- Det er vigtigt, at vi ikke går for hurtigt frem. Gør vi det, risikerer vi at tabe alt det vundne land. Det er netop derfor, der er lavet en politisk aftale, der sikrer, at bukserne holder.</p>



<h2><strong>Støttepartier vil vente</strong></h2>

<p>Blandt regeringens støttepartier er der heller ikke opbakning til kravet fra Venstre og Det Konservative Folkeparti om at fremrykke den genåbningsplan, der er taget hul på tirsdag.</p>

<p>- Jeg synes, det er lidt for hurtigt. Vi har aftalt at følge det løbende og se, om vi skal gøre mere. Tallene er positive, og det er dejligt, men jeg mener, vi skal give det lidt mere tid, siger den radikale sundhedsordfører Stinus Lindgren.</p>

<p>Enhedslistens coronaordfører, Peder Hvelplund, er enig.</p>

<p>- Vi har aftalt en 14 dages kadence for netop at se effekten af det, vi gør nu. Hvis det om 14 dage ser fornuftigt ud, kan det sagtens være, vi skal justere det. Men vi skal se effekten af genåbningen fra i dag, før vi begynder at tage nye initiativer, siger han.</p>

<p>Du kan se planen for de kommende ugers genåbning <a href="https://nyheder.tv2.dk/politik/2021-03-23-overblik-se-hvad-der-aabner-og-hvornaar" rel="noopener" target="_blank">her</a>.</p>
]]></content:encoded>
   </item>
   <item>
    <title>Skolelukninger sker med for kort varsel, mener lokalpolitiker</title>
    <description>Det kan være enormt svært for nogle familier at skulle omstille sig på under et døgn, siger skoleleder på Herstedvester Skole i Albertslund. </description>
    <link>http://nyheder.tv2.dk/samfund/2021-04-06-skolelukninger-sker-med-for-kort-varsel-mener-lokalpolitiker</link>
    <guid isPermaLink="true">http://cms.tv2.dk/node/2482072</guid>
    <pubDate>Tue, 06 Apr 2021 15:19:46 GMT</pubDate>
    <content:encoded><![CDATA[<p>Det var kun få timer før sengetid mandag aften, at skolerne i Albertslund og Rødovre fik beskeden fra kommunerne om, at de alligevel ikke kunne tage imod elever tirsdag.</p>

<p>Og så fik de travlt med at sende varsler ud til forældrene om, at den fysiske undervisning desværre var aflyst.</p>



<p>Det er en frustrerende situation for både skoler, forældre og kommunen, at eleverne ikke kan møde op, og det gør det ekstra besværligt, at der er så kort varsel.</p>

<p>Det mener blandt andet Nils Jul Gjerlev, der er forælder til en datter i 7. klasse på Herstedvester Skole i Albertslund og sidder i kommunalbestyrelsen for konservative.</p>

<p>- Det er urimeligt, at udmeldingerne kommer så sent. Man laver det hele om fra den ene dag til den anden. Man kan simpelthen ikke give skoler og forældre besked med så kort varsel, siger han til TV 2.</p>

<p>Nedlukningen i Albertslund Kommune sker som en konsekvens af, at kommunen har passeret bekymringsgrænsen på mere end 200 smittede per 100.000 indbyggere.</p>

<p>Men allerede søndag lå smittetallet højt, fortæller Nils Jul Gjerlev.</p>



<p>Han undrer sig derfor over, at man ikke varslede i bedre tid.</p>

<p>- Jeg synes, at man bør kigge på varslingssystemet, sådan at skolerne får lidt mere tid, siger han.</p>

<p>Han bakkes op af hans partifælle, folketingsmedlem Per Larsen (K), som til TV 2 foreslår at lave et system, hvor skolenedlukninger bliver meldt ud om torsdagen for derefter først at træde i kraft fra om mandagen.</p>

<h2>- Jeg var i chok</h2>

<p>Det var ikke kun forældrene i Albertslund Kommune, der skulle være omstillingsparate. Samtidig med, at forældrene i Albertslund blev meddelt, at deres børn ikke må vende tilbage til fysisk undervisning, løb den samme besked ind til forældrene i Rødovre Kommune.</p>



<p>Hjemme hos 33-årige Maria Holm-Havskjær var det ellers en forventningsfuld dreng, der havde glædet sig til at komme tilbage til sine klassekammerater i 2. klasse på Valhøj Skole.</p>

<p>Men disse forventninger måtte hans mor sætte midlertidigt på standby.</p>

<p>- Jeg var i chok. Jeg tænkte, det er bare løgn, siger Maria Holm-Havskjær til TV 2.</p>



<p>Hendes otteårige søn var hårdt ramt af sidste nedlukning. De online lektier var vanskelige, han savnede sine venner, og så var han især påvirket af uvisheden om, hvornår han måtte vende tilbage, fortæller Maria Holm-Havskjær.</p>

<p>- Min dreng blev rigtig ked af det. Hans første reaktion var "nej, det er løgn". Han havde glædet sig meget til at komme tilbage, siger hun, men tilføjer, at hun har forståelse for, at myndighederne kan blive nødt til at lave hurtige nedlukninger for at få smitten under kontrol</p>

<h2>Var for hurtige på aftrækkeren</h2>

<p>Borgmester i Rødovre Britt Jensen fortæller til TV 2, at nedlukningen ikke kommer som en overraskelse.</p>

<p>- Det er selvfølgelig ærgerligt, men vi var forberedte på, at det kunne ske, siger hun med henvisning til, at Rødovre Kommune har oplevet et stigende smittetal de sidste 14 dage.</p>



<p>Albertslund borgmester Steen Christiansen (S) havde mandag formiddag skrevet på sin Facebook-profil, at skolerne i Albertslund Kommune genåbner som planlagt efter påsken. Et opslag han seks timer senere blev nødt til at trække tilbage.</p>

<p>Og selvom der er forståelse på borgmesterkontoret i Albertslund, så ærgrer det Steen Christiansen, at den endelige besked om lukningen kom så sent.</p>

<p>- Det kan diskuteres, med hvilken hast sådan en beslutning bliver udmeldt, sagde han mandag.</p>

<h2>- Det er sådan, vilkårene er</h2>

<p>På Herstedvester Skole sidder skoleleder Yasar Cakmak tilbage med stor skuffelse og ærgrelse, men han forstår godt, at skolen bliver nødt til at vente med at få elever og lærere tilbage.</p>

<p>- Det er upraktisk og ubelejligt for både medarbejderne, familierne og børnene, men det er sådan, at vilkårene i landet er lige nu, siger han til TV 2.</p>



<p>På grund af den sene udmelding er det ikke alle forældre, der har kunnet skaffe hjælp til pasning - mens andre slet ikke har den mulighed. Tirsdag morgen er der derfor et til fire børn i de fleste indskolingsklasser på grund af nødpasning, fortæller Yasar Cakmak.</p>

<p>Generelt er det dog skolelederens opfattelse, at der er en stor velvilje og forståelse blandt familierne, selvom nogle ifølge Yasar Cakmak rammes hårdere af nedlukningen end andre og skal omstille sig på urimeligt kort tid.</p>

<p>Indtil videre er alle skoler og fritidsordninger i Albertslund og Rødovre Kommune lukket fra 6. april og frem til 11. april.</p>



<p>Udover Albertslund og Rødovre må otte andre kommuner vente med at genåbne skolerne.</p>

<p>Det drejer sig om Brøndby, Gladsaxe, Fredensborg, Halsnæs, Høje Taastrup, Ishøj, Vallensbæk og Helsingør.</p>
]]></content:encoded>
   </item>
   <item>
    <title>Unge i Audi smadrede bil ind i hus med sovende familie</title>
    <description>Rystet familiefar vil have kommunen til at sikre et farligt vejkryds ved Nykøbing Falster, hvor en bil med helt unge tirsdag kørte ind i hus.</description>
    <link>http://nyheder.tv2.dk/lokalt/2021-04-06-unge-i-audi-smadrede-bil-ind-i-hus-med-sovende-familie</link>
    <guid isPermaLink="true">http://cms.tv2.dk/node/2482097</guid>
    <pubDate>Tue, 06 Apr 2021 15:00:59 GMT</pubDate>
    <content:encoded><![CDATA[<p>- Vi er alle sammen i chok lige nu. Havde de ramt en halv meter ved siden af, så havde de ramt børneværelset, hvor vores to børn lå og sov.</p>

<p>Sådan siger Ethem Kirkan, hvis hus i Sønder Vedby ved Nykøbing Falster natten til tirsdag uden varsel blev ramt af en hvid Audi, der først smadrede igennem en læmur til terrassen, og derefter slog hul indtil familiens stue.</p>

<p>Solouheldet skete klokken 02.16, hvor familien blev vækket med et brag.</p>

<p>- Vi blev selvfølgelig vækket. Det var meget dramatisk med ødelagte mure og smadrede ruder. Sådan noget har vi aldrig oplevet før. Men vi var heldige. Det kunne være gået rigtig galt, hvis bilen havde ramt børneværelset, siger han.</p>

<p>I bilen sad tre piger på 14 og 15 år fra Nykøbing Falster og Idestrup foruden en mand på 18 år fra Amager.</p>

<h2>Måske ført af 15-årig pige</h2>

<p>Politiet har endnu ikke fastslået, om den var den 18-årige mand eller en af de 15-årige piger, der sad bag rettet i bilen. De er imidlertid begge sigtet for brud på færdselsloven.</p>

<p>- Vi skal have fastslået, om det var den 15-årige eller den 18-årige, der førte bilen. Men det skal nok også lykkes. De er desuden blevet undersøgt for narko- og spirituskørsel. Her er resultaterne dog endnu ikke klar, siger politikommissær Søren Klemensen fra Lokalpolitiet i Nykøbing Falster til TV2 ØST.</p>

<p>Alle fire blev efter ulykken bragt til undersøgelse og behandling på sygehuset. Her var de tre personer uskadte, mens en af de unge kvinder blev undersøgt for en mulig hjernerystelse. På hospitalet stødte også de sociale myndigheder til de tre personer under 18 år.</p>



<p>Bilen er ejet af et selskab i Viby i Jylland, og var ikke meldt stjålet. Politiet skal nu undersøge, hvordan bilen var endt i hænderne hos de unge mennesker.</p>

<p>Politiet understreger, at de endnu ikke endeligt er klar med tal på, hvor hurtigt bilen har kørt. Skaderne ved ulykken tyder dog på, at bilen i høj fart er kommet fra Østersøvej i retning mod nordvest, og er blevet overraskede af det pludselige højresving på stedet.</p>

<h2>Ikke første ulykke</h2>

<p>Det er ikke første gang, at der er sket ulykker i krydset. Værst de seneste år var i 2017, hvor en ung mand mistede livet i en soloulykke kort før krydset. To personer – en ung mand og en ung kvinde – blev desuden kvæstet ved ulykken.</p>

<p>Og at det er et kryds, hvor der gennem tiden er sket så mange uheld og ulykker har rystet Ethem Kirkan.</p>

<p>- Vi er nødt til at få kommunen til at gøre noget ved det kryds nu. Min nabo har haft den samme oplevelse. Nu gik det heldigvis godt i nat, hvor ingen kom alvorligt til skade. Men havde nogle ting været lidt anderledes, så kunne det være blevet grimt. Vi er nødt til at forhindre, at det sker igen, siger han.</p>



<h2>Vil sikre sit hjem mod biler på afveje</h2>

<p>Da TV2 ØST taler med Ethem Kirkan, står han i sin ødelagte stue og venter på en taksator fra forsikringsselskabet.</p>

<p>- Hele stuen her er totalt ødelagt, og vinduerne er knust. Og vi er alle meget påvirkede af det, der er sket, siger han. Han vil derfor også gøre mere end bare at bygge huset op igen.</p>



<p>Han har allerede tirsdag været i kontakt med kommunen for at få tilladelse til at sætte et autoværn op foran huset.</p>

<p>- Jeg må gerne, hvis det ellers står inde på min egen grund, siger de. Så det tror jeg, at jeg gør. Jeg er jo nødt til at gøre noget, så min kone og børn igen er trygge ved at være hjemme, siger han</p>
]]></content:encoded>
   </item>
   <item>
    <title>Danskernes indtægt opgjort for hvert sogn - det tjener de rigeste og de fattigste</title>
    <description>Få kilometer kan betyde en forskel på hundredtusinder af kroner, viser analysen. </description>
    <link>http://nyheder.tv2.dk/business/2021-04-06-danskernes-indtaegt-opgjort-for-hvert-sogn-det-tjener-de-rigeste-og-de-fattigste</link>
    <guid isPermaLink="true">http://cms.tv2.dk/node/2482083</guid>
    <pubDate>Tue, 06 Apr 2021 14:11:00 GMT</pubDate>
    <content:encoded><![CDATA[<p>Det er nu muligt at få et sjældent nøjagtigt indblik i, hvor i landet danskerne tjener mest og mindst.</p>

<p>I en ny analyse har Arbejdsbevægelsens Erhvervsråd nemlig kortlagt danskernes gennemsnitlige indkomst helt ned på niveauet for landets cirka 2000 sogne.</p>



<p>Normalt opgøres den slags ellers kun som et samlet tal for hver kommune.</p>

<p>Og mens det nok overrasker de færreste, at de danske pengepunge varierer i størrelse mellem landsdelene, viser analysen, at ganske få kilometer kan gøre en enorm forskel - selv indenfor samme kommune.</p>



<p>Eksempelvis tjener beboerne i Vedbæk Sogn nord for København i gennemsnit 1.580.532 kroner om året, mens man i nabosognet Nærum må klare sig for ”kun” lidt over 600.000.</p>

<p>Samtidig har folk i nordjyske Aggersborg Sogn en indkomst på lidt over 630.000 kroner, mens tallet i Bejstrup - kun et stenkast mod øst - ligger på cirka 380.000.</p>

<h2><strong>Ghetto-sogne tjener mindst</strong></h2>

<p>Måske ikke overraskende ligger de sogne, hvor indbyggerne tjener mest, alle i Nordsjælland.</p>

<p>Særligt stor er koncentrationen af penge dog i Gentofte Kommune. Ud af de ti sogne med højest indkomst ligger halvdelen nemlig her.</p>



<p>Til gengæld er sognene i den modsatte ende af statistikken spredt mere ud på tværs af landet, men der tegner sig dog alligevel et mønster.</p>

<p>På landsplan er de tre sogne, hvor danskere i arbejde tjener allermindst, nemlig områderne med landets største ghettoområder.</p>

<p>I bunden af listen finder man Vollsmose-, Tingbjerg- og Gellerup Sogn.</p>



<p> </p>
]]></content:encoded>
   </item>
   <item>
    <title>Nu begynder svensk retssag om kidnapning, mord og narkohandel</title>
    <description>Blandt de tiltalte er den svenske rapstjerne Yasin, der er anklaget for sin rolle i kidnapningen af en anden svensk rapper.</description>
    <link>http://nyheder.tv2.dk/udland/2021-04-06-nu-begynder-svensk-retssag-om-kidnapning-mord-og-narkohandel</link>
    <guid isPermaLink="true">http://cms.tv2.dk/node/2482073</guid>
    <pubDate>Tue, 06 Apr 2021 13:46:55 GMT</pubDate>
    <content:encoded><![CDATA[<p>I Sverige begynder en historisk stor retssag tirsdag imod den kriminelle Stockholm-bande Vårbynetværket.</p>

<p>Hele 30 personer er på anklagebænken i sagen, der blandt andet omfatter mord, kidnapning, røverier og handel med narkotika.</p>

<p>Blandt de tiltalte er den svenske rapstjerne Yasin, der er anklaget for sin rolle i kidnapningen af en anden svensk rapper sidste år.</p>

<p>Ifølge <a href="https://www.svt.se/kultur/musikkopplingarna-i-fallet-med-artistkidnappningen">SVT </a>var Yasin misundelig på den kidnappede rappers succes. Yasin skulle ifølge anklageskriftet have stjålet penge, guldhalskæder og et ur fra den kidnappede rapper.</p>

<p>Politiet har endnu ikke bekræftet, hvem den kidnappede rapper er.</p>

<h2>Tekster afslørede kidnapning</h2>

<p>Offeret ønskede ikke at hjælpe politiet i efterforskningen af sagen, og det fik politiet til at tage utraditionelle metoder i brug.</p>

<p>- Under de første afhøringer afviste han, at han var blevet kidnappet. Men hans raptekster er med til at belyse, at det rent faktisk er sket – i og med at han skriver om det, siger kriminalinspektør Torsten Alm til <a href="https://www.dn.se/kultur/sa-ar-rapmusiken-kopplad-till-det-stora-gangmalet/">Dagens Nyheter</a>.</p>

<p>Kriminolog Amir Rostami understreger, at man ikke kan være sikker på ægtheden af teksterne, men han mener ikke, at det er overraskende, at politiet har undersøgt rapperens tekster for at finde beviser.</p>

<p>- Det er lidt som at finde en dagbog, der også kan være fiktion. Men jeg har forstået det sådan, at politiet bruger teksterne til at påvise relationer i sagen, siger Rostami til SVT.</p>

<h2>Bandeleder ville drifte</h2>

<p>TV 2s nordiske korrespondent Jesper Zølck fortæller, at Vårbynetværket er en meget velorganiseret bande:</p>

<p>- Politiet har hos lederen fundet bøger om, hvordan man driver en virksomhed og driver en organisation. Han var i virkeligheden meget interesseret i at drifte. De har haft gang i en pengemaskine, fortæller Jesper Zølck.</p>

<p>Han fortæller, at svensk politi længe har efterforsket den kriminelle bande, men det store gennembrud kom, da det lykkedes det internationale politisamarbejde Europol at bryde en krypteret chatfunktion, som banden også benyttede sig af.</p>

<p>- Dermed fik svensk politi adgang til en masse af de beskeder, som ledelsen har sendt ned igennem systemet. Derfor føler de sig ret overbevist om, at de kan få dømt mange af de her 30 personer, fordi de simpelthen har mange af deres beskeder en til en, fortæller Jesper Zølck.</p>

<p>I efterforskningen af Vårbynetværket har svensk politi gennemført flere razziaer i Stockholm-forstaden Vårby, hvor der blandt andet er fundet automatvåben og håndgranater.</p>
]]></content:encoded>
   </item>
   <item>
    <title>Kunder tager til nabokommunen for at blive klippet</title>
    <description>Frisører på Vestegnen har hørt fra kunder, der ikke kan blive klippet i deres egen kommune. </description>
    <link>http://nyheder.tv2.dk/samfund/2021-04-06-kunder-tager-til-nabokommunen-for-at-blive-klippet</link>
    <guid isPermaLink="true">http://cms.tv2.dk/node/2482052</guid>
    <pubDate>Tue, 06 Apr 2021 13:29:06 GMT</pubDate>
    <content:encoded><![CDATA[<p>De liberale erhverv i Ishøj, Brøndby, Halsnæs, Fredensborg og Gladsaxe kommune har tirsdag måttet spejde langt efter en genåbning.</p>

<p>Den fortsatte nedlukning i de fem sjællandske kommuner har fået en del frisørkunder til at søge nye græsgange, så coronahårpragten kan blive trimmet.</p>

<div class="embedded-quote o-article_body_full page-embed">
<blockquote>
<p>Vi har haft en del nye kunder, og de er 100 procent sikkert fra nabokommunerne</p>
<cite>Mahmut Demir, frisør</cite></blockquote>
</div>



<p>Det bekræfter flere frisører på den københavnske vestegn, som TV 2 har talt med.</p>

<p>Hos Frisør Haar i Glostrup har man i løbet af tirsdag formiddag fået en lang række opkald fra nabokommunernes potentielle kunder, der ønskede at få håret studset.</p>

<p>- Vi har hørt fra omkring ti kunder fra Brøndby, men vi har desværre måttet skuffe dem alle, da vores kalender er booket i lang tid fremover, siger frisør Janni Meincke.</p>

<p>I frisørsalonen har de først tid til nye kunder fra midten af maj, lyder det.</p>

<h2>Klipper kunder fra nabokommuner</h2>

<p>Frisørerne i Salon Luxx i Vallensbæk har også oplevet at få opkald fra interesserede kunder fra nabokommunerne Ishøj og Brøndby, hvor de liberale erhverv foreløbig er lukket frem til 11.april.</p>

<p>Men her har opkaldene ikke været forgæves.</p>

<p>- Vi har haft en del nye kunder, og de er 100 procent sikkert fra nabokommunerne. Jeg ville have gjort det samme, siger frisør Mahmut Demir.</p>



<p>I Salon You2 genkender frisør Helle Skov billedet af mange opkald fra kunder, der ønsker en ny tid, fordi deres stamfrisør midlertidigt er lukket.</p>

<p>Men frisøren i salonen, der ligger i Vallensbæk, har som flere af sine kollegaer ikke tid til nye kunder før tidligst til maj.</p>

<p>- Vi har prioriteret de kunder, der fik aflyst og udskudt deres tider fra december. De kommer til nu, lyder meldingen fra Helle Skov.</p>

<h2>Let at tjekke coronapas</h2>

<p>For at kunne komme til frisør kræver det fra tirsdag 6. april, at man som kunde både <a href="https://nyheder.tv2.dk/samfund/2021-04-06-direktoer-for-sundheddk-anbefaler-at-man-printer-sit-coronapas">bruger mundbind og kan fremvise et gyldigt coronapas</a>.</p>

<p>Cheføkonom og politisk chef i brancheforeningen SMVdanmark, Mia Amalie Holstein, kalder det dumt at lukke lokalt ned for de liberale erhverv, da kunderne alligevel rejser til nabokommunen for at blive klippet.</p>

<p>Det siger hun til TV 2.</p>



<p>Samtidig mener hun, at visse frisører kan være bange for at skulle agere coronapoliti og miste kunder af den grund.</p>

<p>Adspurgt om frisørerne på den københavnske vestegn tirsdag formiddag har oplevet praktiske problemer med at tjekke kundernes coronapas er svaret entydigt et 'nej'.</p>

<p>- I går havde jeg ondt i maven over at skulle tjekke folk coronapas, men kunderne kender jo godt kravene. De viser selv deres papirer frem, så det er ikke noget problem, mener frisør Helle Skov.</p>

<h2>Konkurrenceforvridende forhold</h2>

<p>Frisør Katrine Stendals salon ligger i Fredensborg, der er én af de fem berørte kommuner, hvor de liberale erhverv på baggrund af Epidemikommissionens vurdering ikke måtte genåbne tirsdag.</p>

<p>Ejeren af frisørsalonen siger til TV 2, at hun ikke har oplevet, at kunderne, der havde tid fra den kommende uge, har meldt afbud - på trods af de kunne køre få kilometer i en anden retning og få klippet lokkerne.</p>

<p>- Jeg har heldigvis mange søde kunder, der støtter op om min forretning, siger Katrine Stendal.</p>

<p>Hun kan godt forstå, at skoler og skolefritidsordninger må lukke midlertidigt ned på grund af et højt smittetryk. Men frisøren kalder det virkelig fjollet, at liberale erhverv som frisører på lignende vis skal lukkes ned.</p>

<p>- Kunderne kan bare gå til en anden frisør i en anden by, men det er underligt og konkurrenceforvridende, mener Katrine Stendal.</p>
]]></content:encoded>
   </item>
   <item>
    <title>Ni måneders fængsel for antijødisk hærværk</title>
    <description>Retten i Randers har afsagt dom om organiseret hærværk med propaganda som formål.</description>
    <link>http://nyheder.tv2.dk/2021-04-06-ni-maneders-faengsel-for-antijodisk-haervaerk</link>
    <guid isPermaLink="true">http://cms.tv2.dk/node/2482090</guid>
    <pubDate>Tue, 06 Apr 2021 13:28:13 GMT</pubDate>
    <content:encoded><![CDATA[<p>En mand med tilknytning til en højreradikal gruppe har tirsdag fået fastsat sin sanktion for omfattende hærværk mod en jødisk gravplads i Randers i 2019.</p>

<p>Retten har straffet den 28-årige mand med ubetinget fængsel i ni måneder. Han har modtaget dommen, oplyser Østjyllands Politi.</p>

<p>I sagen er den medtiltalte mand fra gruppen Nordfront tidligere idømt ubetinget fængsel i et år.</p>

<h2>Skete i november 2019</h2>

<p>Det var i november 2019, at 84 gravsten på Østre Kirkegård blev udsat for hærværk.</p>

<p>Mange gravsten blev overmalet med grøn maling, og seks gravsten blev væltet, ligesom der blev klistret en jødisk davidsstjerne med det tyske ord for jøde - Jude - på én gravsten.</p>

<p>Desuden blev facaden på en nærliggende bankbygning forsynet med en davidsstjerne.</p>



<p>I oktober sidste år nåede retten frem til, at hærværket havde propaganda som formål.</p>

<p>Begge tiltalte mænd blev fundet skyldige, men sanktionen til den 28-årige har afventet en mentalundersøgelse.</p>

<p>Ingen af mændene ønskede sig at udtale sig under sagen.</p>

<h2>Årsdagen for Krystalnatten</h2>

<p>Angrebet fandt sted på årsdagen for Krystalnatten. Ved Krystalnatten i 1938 hærgede nazistiske bander jødiske forretninger, boliger og synagoger.</p>

<p>Netop ubetinget fængsel var det krav, som anklager Steffen Andersen fra Østjyllands Politi mandag mødte op med.</p>

<p>- Der er tale om grove og racistisk motiverede forhold, og jeg er derfor tilfreds med, at den 28-årige blev idømt en ubetinget fængselsstraf, siger han i en pressemeddelelse.</p>

<p>At straffen til den anden mand lød på fængsel i et år skyldes, at denne havde en ledende rolle og desuden tidligere er straffet.</p>



<p>I påsken blev der begået hærværk mod en jødisk gravplads i Aalborg. Der var placeret to dukker og hældt rød maling ud over dem og en mur ind til gravstederne.</p>

<p>Desuden blev der spredt løbesedler, hvorpå der henvises til en hjemmeside for Nordfront, altså den gruppering som de to dømte i sagen fra Randers har været knyttet til.</p>

<p>Nordjyllands Politi har oplyst, at den nye sag efterforskes som en hadforbrydelse.</p>
]]></content:encoded>
   </item>
   <item>
    <title>Mistænkt van Gogh-tyv anholdt i Holland - maleriet mangler</title>
    <description>Mand anholdt i sag om tyveri af to værdifulde malerier af Vincent van Gogh og af Frans Hals sidste år.</description>
    <link>http://nyheder.tv2.dk/udland/2021-04-06-mistaenkt-van-gogh-tyv-anholdt-i-holland-maleriet-mangler</link>
    <guid isPermaLink="true">http://cms.tv2.dk/node/2482086</guid>
    <pubDate>Tue, 06 Apr 2021 13:15:49 GMT</pubDate>
    <content:encoded><![CDATA[<p>Hollands politi har tirsdag anholdt en 58-årig mand, som mistænkes for at stå bag tyveriet af to værdifulde malerier - af Vincent van Gogh og af Frans Hals - fra museer i landet sidste år.</p>

<p>Manden blev anholdt i sit hjem i den centrale by Baarn. Men myndighederne har ikke fundet de stjålne malerier.</p>

<p>Det stjålne van Gogh-maleri, "Lentetuin" fra 1884, var udlånt til Singer Laren-museet, der ligger i byen Laren, fra et museum i byen Groningen, da det blev stjålet i marts sidste år.</p>



<p>Tyvene trængte ind på det lukkede museum ved at bryde ind gennem en glasdør. Indbruddet fik alarmen til at gå i gang, men da politiet ankom, var tyvene over alle bjerge.</p>

<p>Det stjålne maleri af van Gogh, hvis titel på dansk betyder forårshave, forestiller en kvinde i en præstegårdshave i byen Nuenen.</p>

<p>Det stjålne maleri af Frans Hals' fra 1626 forestiller to leende drenge med et ølkrus.</p>
]]></content:encoded>
   </item>
   <item>
    <title>Sjælden dom - betjente forsøgte at fremtvinge tilståelse</title>
    <description>To betjente forsøgte at fremtvinge en tilståelse fra mænd, der ikke ville fortælle, hvem der kørte bil.</description>
    <link>http://nyheder.tv2.dk/krimi/2021-04-06-sjaelden-dom-betjente-forsogte-at-fremtvinge-tilstaelse</link>
    <guid isPermaLink="true">http://cms.tv2.dk/node/2482078</guid>
    <pubDate>Tue, 06 Apr 2021 12:07:14 GMT</pubDate>
    <content:encoded><![CDATA[<p>Politibetjente må ikke tvinge nogen til at afgive en tilståelse.</p>

<p>Men det var, hvad to betjente forsøgte at gøre, da de i november 2018 stoppede tre mænd i en bil, og mændene ikke ville fortælle, hvem der kørte.</p>

<p>Retten i Horsens har tirsdag idømt de to betjente 20 dagbøder på hver 200 kroner for at forsøgt at fremtvinge en tilståelse og for misbrug af stilling.</p>

<h2>Første dom i over 100 år</h2>

<p>Og det er en noget speciel dom, da betjentene er dømt efter straffelovens paragraf 147, der blandt andet handler om at fremtvinge en tilståelse.</p>

<p>Der er før dagens dom ikke umiddelbart dømt efter den paragraf i over 100 år.</p>

<p>Det forklarer specialanklager Christina Ryberg Schou fra Statsadvokaten i Viborg.</p>

<p>- De trykte domme er fra 1883 og 1905. Jeg har ikke kunnet finde noget efter den tid. Så det er en meget sjældent anvendt bestemmelse, siger anklageren, der har ført sagen.</p>

<h2>Låste bilen og tog nøglerne</h2>

<p>Det var kort efter midnat den 24. november 2018, at politipatruljen standsede bilen med tre mænd på Østjyske Motorvej.</p>

<p>Politiet mente, at de havde kørt for stærkt - 180 kilometer i timen. Det har Politiken beskrevet fra retssagen i Horsens. Men betjentene kunne ikke finde ud af, hvem af de tre mænd, der havde kørt bilen.</p>

<p>Ifølge retsplejelovens paragraf 750 kan politiet ikke pålægge nogen at afgive forklaring, og politiet må ikke bruge tvang til at få nogen til at udtale sig.</p>

<p>- Det er en meget grundlæggende rettighed, som man har forbrudt sig imod, siger specialanklager Christina Ryberg Schou.</p>

<p>Men de to politifolk var rasende over, at de ikke kunne få at vide, hvem der havde siddet bag rattet.</p>

<p>De låste bilen og tog bilnøglerne.</p>

<h2>Måtte gå hjem</h2>

<p>Til de tre mænd sagde de ifølge anklageskriftet noget i retning af:</p>

<p>"Nej, men så indrøm, hvem det er, der har kørt den bil der", og "Alternativet er, at vi tager kraftedeme bilnøglen med, så kan I få lov til at gå herfra".</p>

<p>Betjentene kørte afsted med bilnøglerne, og de tre mænd fra bilen måtte gå hjem.</p>

<p>Betjentene samt en leder fra politiets vagtcentral var også tiltalt for uberettiget at have taget bilnøglen fra mændene. Men her er der sket frifindelse.</p>

<p>Det skyldes, at retten ikke har fundet det tilstrækkeligt bevist, at det var uberettiget, at politiet tog nøglerne.</p>

<p>Blandt andet stod det ikke helt klart, hvem der var den rette ejer af bilen.</p>
]]></content:encoded>
   </item>
   <item>
    <title>520 er registreret smittet det seneste døgn: - Det ser faktisk rigtigt fornuftigt ud, siger ekspert</title>
    <description>Det er et godt udgangspunkt for Danmarks genopåbning, siger professor.</description>
    <link>http://nyheder.tv2.dk/samfund/2021-04-06-520-er-registreret-smittet-det-seneste-doegn-det-ser-faktisk-rigtigt-fornuftigt</link>
    <guid isPermaLink="true">http://cms.tv2.dk/node/2482079</guid>
    <pubDate>Tue, 06 Apr 2021 12:04:45 GMT</pubDate>
    <content:encoded><![CDATA[<p>Der er registreret 520 smittet det seneste døgn, viser tal fra Statens Serum Institut.</p>

<p>Og det er et rigtig godt udgangspunkt for Danmarks store genåbningsdag 6. april, siger professor i klinisk mikrobiologi ved Syddansk Universitet, Hans Jørn Kolmos.</p>



<p>- Det ser faktisk rigtig fornuftigt ud. Vi kan ikke se resultaterne af, hvad vi har lavet i påsken endnu. Så tallene kan godt stige indenfor to uger fra påsken, lyder vurderingen fra professoren.</p>

<p>To personer har mistet livet, mens de var syge med covid-19. Der er i dag 219 personer indlagt på landets sygehuse med covid-19, hvilket er én færre end i går.</p>

<p>Ud af dem er 38 på intensiv og 28 i respirator. Der er lavet 182.186 PCR-prøver, hvilket giver en positivprocent på 0,29.</p>

<p>Den positivprocent er positive nyheder, mener Hans Jørn Kolmos.</p>

<p>- Det er værd at bemærke, at positivprocenten er faldet lidt i forhold til i går. Men der bliver også taget flere screeningsprøver, fordi folk vil have et coronapas. Derfor vil færre teste positiv, da de ikke tager en test, fordi de føler sig syge.</p>

<h2>Næsten 400.000 testet</h2>

<p>Udover PCR-prøverne er der blevet lavet 201.026 kviktest, hvor man bliver podet i næsen</p>

<p>Dermed er der samlet lavet næsten 400.000 test i løbet af det seneste døgn.</p>

<p>De små 400.000 test er tæt på den maksimale testkapacitet, som man ifølge Sundhedsstyrelsen havde i starten af marts.</p>



<p>Forventningen er, at den daglige testkapacitet vil være nået op på 700.000 i starten af maj. Det vil sige en stigning på 300.000 daglige test på to måneder.</p>

<p>Ifølge Hans Jørn Kolmos er det udtryk for, at danskerne forbereder sig på at skulle have et coronapas. Nu er han spændt på at se, hvordan genåbningen vil påvirke smittetallene.</p>

<p>- Vi ser jo ikke tallene af genåbningen endnu, men vi får et basistal, så vi kan se, hvad genåbningen vil betyde for smittetallenes udvikling, siger han.</p>

<p> </p>
]]></content:encoded>
   </item>
   <item>
    <title>EMA-chef kobler AstraZeneca sammen med blodpropper - ny melding på vej</title>
    <description>EMA&#x27;s bivirkningskomité mødtes tirsdag om vaccinen fra AstraZeneca.</description>
    <link>http://nyheder.tv2.dk/samfund/2021-04-06-ema-chef-kobler-astrazeneca-sammen-med-blodpropper-ny-melding-paa-vej</link>
    <guid isPermaLink="true">http://cms.tv2.dk/node/2482070</guid>
    <pubDate>Tue, 06 Apr 2021 11:09:46 GMT</pubDate>
    <content:encoded><![CDATA[<p>Det europæiske lægemiddelagentur, EMA, har hele tiden sagt, at det var muligt, at der er en årsagssammenhæng mellem tilfælde af blodpropper og vaccinen mod coronavirus fra AstraZeneca.</p>

<p>Alligevel har agenturet aldrig villet koble vaccinen med blodpropperne. Men nu er der nye toner fra EMA.</p>

<p>- Jeg mener, vi nu kan sige, at der er en klar kobling til vaccinen, siger chefen for EUs vaccinestrategi, Marco Cavaleri, <a href="https://www.ilmessaggero.it/salute/focus/astrazeneca_vaccine_news_trombosi_italia_ema_effetti_collaterali_donne_eta_under_60-5879110.html">til den italienske avis Il Messaggero.</a></p>

<p>Årsagen til sammenhængen er endnu ikke kendt, og vaccinens fordele opvejer stadig dens risiko, siger Marco Cavaleri.</p>

<p>Han fortæller, at konklusionen kun er første del af en længere undersøgelse, EMA har i gang.</p>

<h2>Melding på vej</h2>

<p>I løbet af ugen vil der komme en melding om, hvad sammenhængen betyder for vaccineudrulningen.</p>

<p>Det bekræfter David Benee Olsen, der er Norges repræsentant i EMAs bivirkningskomité, PRAC, til TV 2.</p>

<p>Han sad tirsdag med til et møde, hvor man tager stilling til, om der skal ændres i vejledningen til vaccinen, eller om særlige grupper ikke anbefales at få vaccinen. Som det ser ud nu, står der<a href="https://www.ema.europa.eu/en/documents/product-information/covid-19-vaccine-astrazeneca-epar-product-information_en.pdf"> en advarsel </a>på vaccinedoserne.</p>



<p>Præcis hvad man diskuterede, kan han ikke komme ind på. Men David Benee Olsen er positiv ud fra det, som Marco Cavaleri er citeret for.</p>

<p>- Fra Norges hold er vi glade for det, for det er, hvad vi har talt for i flere uger, siger han.</p>

<p>Norge er et af de lande, hvor man har set flest af de særlige blodpropper per vaccineret. Af de omkring 120.000 personer, der har fået et stik med vaccinen, har man kendskab til seks tilfælde, heraf fire dødsfald.</p>

<h2>Få, men ens tilfælde</h2>

<p>Over 140.000 danskere har fået mindst et stik med vaccinen.</p>

<p>Lægemiddelstyrelsen i Danmark er i øjeblikket i gang med at undersøge to danske indberetninger om de meget sjældne tilfælde af det særlige sygdomsbillede: blodpropper i kombination med et lavt antal blodplader. Det ene tilfælde er et dødsfald.</p>



<p>Torsdag<a href="https://nyheder.tv2.dk/2021-04-02-storbritannien-saetter-astrazeneca-vaccine-i-forbindelse-med-blodpropper" rel="noopener" target="_blank"> oplyste de britiske myndigheder,</a> at de har identificeret 30 tilfælde af de sjældne blodpropper efter brug af den AstraZenecas vaccine. Det er seks gange så mange, som de britiske myndigheder tidligere har oplyst. Der er givet 18,1 millioner AstraZeneca-doser i Storbritannien til og med torsdag.</p>

<p>Alle tilfældene - både de danske, britiske og norske - er opstået <a href="https://laegemiddelstyrelsen.dk/da/nyheder/2021/covid-19-vaccine-astrazeneca-undersoegelser-af-blodpropper-i-kombination-med-et-lavt-antal-blodplader-og-bloedninger-fortsaetter-i-danmark-og-i-eu/">7-14 dage efter vaccinationen</a>.</p>

<p>I alt er <a href="https://www.aftenposten.no/verden/i/vA2Gl4/eus-legemiddelbyraa-anbefaler-fortsatt-bruk-av-astra-zeneca-vaksinen">der indtil 22. marts indberettet 65 tilfælde</a> af den sjældne kombination af blodpropper og få blodplader, hvoraf 14 er dødsfald, i EØS-landene. Størstedelen er opstået blandt kvinder under 50 år, siger Marco Cavaleri.</p>

<h2>Kontrast til tidligere melding</h2>

<p>Udmeldingen fra Marco Cavaleri står i kontrast til tidligere, hvor <a href="https://www.ema.europa.eu/en/news/covid-19-vaccine-astrazeneca-benefits-still-outweigh-risks-despite-possible-link-rare-blood-clots" rel="noopener" target="_blank">EMA mente</a>, at der ikke kunne påvises en sammenhæng mellem den svensk-britiske vaccine og tilfældene af det usædvanlige sygdomsbillede.</p>

<p>Det fik flere lande til at genoptage udrulningen af AstraZenecas vaccine. Nogle lande, for eksempel Tyskland, Holland og Canada, har valgt kun at give vaccinen til folk, der er ældre end 55 år.</p>

<p>Marco Cavaleri understreger, at der kan være forskel på, hvordan de enkelte lande tolker en ny EMA-melding.</p>

<p>- Styrken af covid-19 er forskellig fra land til land: I Italien dør stadig 500 mennesker om dagen, men i Norge er det næsten ingen. Det retfærdiggør forskellige tilgange, siger han.</p>



<p>Vaccinen er stadig på pause i Danmark indtil uge 15. Det samme er tilfældet i Norge.</p>

<p>Lægemiddelstyrelsen venter på den officielle udmelding fra EMA og PRAC, inden man tager stilling til, hvad den vil betyde for den danske udrulning, oplyser styrelsen til TV 2.</p>



<p> </p>
]]></content:encoded>
   </item>
   <item>
    <title>Kontakttal falder fra 1,1 til 1,0 - epidemien er stabil</title>
    <description>Mulig øget aktivitet over påskedagene indgår ikke i kontakttallet, som er faldet, oplyser Magnus Heunicke.</description>
    <link>http://nyheder.tv2.dk/samfund/2021-04-06-kontakttal-falder-fra-11-til-10-epidemien-er-stabil</link>
    <guid isPermaLink="true">http://cms.tv2.dk/node/2482077</guid>
    <pubDate>Tue, 06 Apr 2021 11:39:12 GMT</pubDate>
    <content:encoded><![CDATA[<p>Kontakttallet er faldet fra 1,1 til 1,0. Det vil sige, at epidemien i Danmark er stabil.</p>

<p>Det oplyser sundhedsminister Magnus Heunicke (S) på Twitter.</p>

<p>Når kontakttallet er 1,0, betyder det, at 100 smittede i gennemsnit vil give smitten videre til 100 andre.</p>



<p>Ifølge Heunicke er tallet et godt udgangspunkt for genåbningen af Danmark.</p>

<p>- Hvis der har været øget aktivitet i forbindelse med påskedagene, indgår dette dog endnu ikke i beregningen.</p>

<p>- Men: Det er stadig et godt udgangspunkt for dagens genåbninger, skriver sundhedsministeren.</p>

<p>Med dagens genåbninger hentyder ministeren blandt andet til genåbningen af liberale serviceerhverv som frisører og massører. Nogle kommuner er dog fortsat underlagt særlige restriktioner på grund af høj smitte.</p>
]]></content:encoded>
   </item>
   <item>
    <title>44 tiltalte afviser coronabøder: Det var en privat fest</title>
    <description>Musiker tog initiativ til fest på nedlagt ålefarm og siger, at han havde fået grønt lys fra hotline og politi.</description>
    <link>http://nyheder.tv2.dk/krimi/2021-04-06-44-tiltalte-afviser-coronaboder-det-var-en-privat-fest</link>
    <guid isPermaLink="true">http://cms.tv2.dk/node/2482071</guid>
    <pubDate>Tue, 06 Apr 2021 10:32:55 GMT</pubDate>
    <content:encoded><![CDATA[<p>Der var budt til fest med livemusik og dans 12. december sidste år på en nedlagt ålefarm øst for Holstebro.</p>

<p>Nu er 44 deltagere tiltalt for at have overtrådt forsamlingsforbuddet, der på daværende tidspunkt tillod maksimalt ti mennesker at forsamles på steder med offentlig adgang.</p>



<p>De nægter sig alle skyldige, har de erklæret, da sagen tirsdag er indledt i et alternativt retslokale i Holstebro.</p>

<p>Retten har taget loungeområdet i den lokale idrætshal – Gråkjær Arena – i brug for at sikre passende afstand mellem sagens parter.</p>

<p>Det er dog kun cirka halvdelen af de tiltalte, der er mødt frem. Resten har givet fuldmagt til, at andre kan tale på deres vegne.</p>

<p>Deltagerne afviser at have brudt forsamlingsforbuddet. Der var en privat fest, der blev holdt på en privat matrikel, lyder synspunktet.</p>

<p>- Vi finder det sted og kan se, det er privat matrikel. Ud fra de oplysninger, vi læser, og de undtagelser, der er, kan vi ikke se andet, end at her må vi godt være.</p>

<p>- Det er på privat ejendom, siger en af de tiltalte, da han som den første afgiver forklaring.</p>

<p>Han er musiker, og det var ham, der udsendte invitationer til deltagerne.</p>

<h2>En sammentømret flok</h2>

<p>Manden beskriver deltagerne som en sammentømret flok, der kender hinanden fra forskellige fester rundt om i landet.</p>

<p>Musikeren siger, at han tog kontakt til en covid-19 hotline og til politiet i Holstebro for at sikre, at de var på lovlig grund i forhold til arrangementet.</p>

<p>Der var ingen forplejning ved festen. Alle skulle selv have mad og drikke med, forklarer musikeren.</p>

<p>Der var heller ingen deltagerbetaling, men man kunne donere 200 kroner, hvis man havde lyst, siger han.</p>

<p>En kvindelig deltager, der afhøres som den næste, siger, at hun var i god tro, da hun fandt danseskoene frem den aften.</p>

<p>- Jeg kunne ikke forestille mig, vi gjorde noget forkert. Jeg havde ingen idé om, at vi overtrådte forsamlingsforbuddet, siger kvinden.</p>

<p>Anklagemyndigheden kræver, at fire af de tiltalte, der regnes for arrangører af festen, idømmes bøder på hver 5000 kroner.</p>

<p>Resten står til bøder på hver 4000 kroner.</p>

<p>Det er noget højere end standardtaksten på 2500 kroner. Det skyldes ifølge specialanklager Ulrik Pandruo, at der er en række skærpende omstændigheder. Blandt andet at festen var planlagt af en gruppe.</p>

<p>Retten har afsat to dage til sagens behandling.</p>
]]></content:encoded>
   </item>
   <item>
    <title>Dreng stukket med kniv efter kommentarer på sociale medier</title>
    <description>Mandag blev en 17-årig dreng stukket ned efter en strid på sociale medier. Gerningsmanden var 16 år.</description>
    <link>http://nyheder.tv2.dk/lokalt/2021-04-06-dreng-stukket-med-kniv-efter-kommentarer-paa-sociale-medier</link>
    <guid isPermaLink="true">http://cms.tv2.dk/node/2482063</guid>
    <pubDate>Tue, 06 Apr 2021 09:57:09 GMT</pubDate>
    <content:encoded><![CDATA[<p>Det var en strid mellem to drenge på 16 og 17 år, der mandag eftermiddag udviklede sig dramatisk, da den ene stak den anden med en kniv i Odense.</p>

<p>Det oplyser Fyns Politi til TV 2 Fyn.</p>

<p>Knivstikkeriet fandt sted på Skovsbovænget i Odense, og politiet fik anmeldelsen klokken 17.22.</p>

<p>- Striden er opstået på grund af kommentarer på sociale medier, siger Sunniva Pedersen-Reng, der er kommunikationskonsulent i Fyns Politi.</p>

<p>- De to kender hinanden, men opgøret er ikke bande- eller grupperingsrelateret, fortæller hun.</p>

<p>Hvor godt de to drenge kender hinanden, og hvad kommentarerne på de sociale medier mere præcist handler om, kan Fyns Politi ikke sige mere om på nuværende tidspunkt.</p>

<h2>Fremstilles i grundlovsforhør</h2>

<p>Den 16-årige gerningsmand stak af efter overfaldet, men halvanden time senere kunne Fyns Politi anholde ham. Tirsdag klokken 14 bliver han fremstillet i grundlovsforhør ved Retten i Odense med henblik på varetægtsfængsling.</p>

<p>- Han er sigtet for to gange at have stukket forurettede, men dog ikke livstruende, siger Sunniva Pedersen-Reng.</p>

<p>Offeret blev efter overfaldet kørt til Odense Universitetshospital.</p>
]]></content:encoded>
   </item>
   <item>
    <title>Kun to ud af syv partiledere vil pege på en regeringsleder i Grønland - og de peger på sig selv</title>
    <description>Når partierne holder igen med at sætte navn på en ny regeringsleder, er det udtryk for en anderledes måde at tænke politik på, mener ekspert.</description>
    <link>http://nyheder.tv2.dk/samfund/2021-04-06-kun-to-ud-af-syv-partiledere-vil-pege-paa-en-regeringsleder-i-groenland-og-de</link>
    <guid isPermaLink="true">http://cms.tv2.dk/node/2482049</guid>
    <pubDate>Tue, 06 Apr 2021 09:36:39 GMT</pubDate>
    <content:encoded><![CDATA[<p>Tirsdag skal grønlænderne stemme til Landstingsvalget og dermed afgøre, hvem der skal have magten i landet.</p>

<p>Det socialdemokratiske Siumut-parti har længe siddet på magten, men ifølge en meningsmåling fra Avisen AG står oppositionen med partiet IA i spidsen til at løbe med sejren ved tirsdagens valg.</p>

<p>Sent mandag kulminerede valgkampen i en partilederrunde, der efterlod flere spørgsmål end svar.</p>

<h2>En anden måde at tænke politik på</h2>

<p>Kun to ud af syv partiledere ville sætte navn på, hvem de foretrækker som ny regeringschef – og de pegede på sig selv.</p>

<p>Det gælder Mute B. Egede, formand for Inuit Ataqatiggit, og Aqqalu Jeremiassen, formand for Atassut.</p>

<p>Når partierne holder igen med at sætte navn på en ny regeringsleder, er det udtryk for en anderledes måde at tænke politik på.</p>

<p>Det siger seniorforsker ved Dansk Institut for Internationale Studier Ulrik Pram Gad til TV 2:</p>

<p>- Først og fremmest tyder det på, at grønlandsk politik ikke er blokpolitik, som dansk politik har været i mange år. Der er så mange spørgsmål at være uenige om, at det ikke er naturligt at pege på én leder.</p>

<h2>Intern magtkamp</h2>

<p>Kort inden partilederdebatten mandag aften smed Siumuts tidligere formand og den nuværende regeringschef Kim Kielsen en lille bombe, da han sagde, at han ikke ville afvise igen at gå efter formandsposten i Siumut.</p>

<p>I november blev Kim Kielsen ellers væltet af Siumuts formandspind af Erik Jensen. Begge stiller op til parlamentsvalget tirsdag, og Kielsen er åben for at udfordre Jensen, hvis han får flere personlige stemmer end den nye formand.</p>

<p>Når Siumuts nye formand ikke peger direkte på sig selv som regeringsleder, skyldes det den nuværende magtkamp i partiet, forklarer Ulrik Pram Gad:</p>

<p>- Erik Jensen peger også på sig selv - bare ikke direkte. Han taler i kodesprog og siger, at han vil pege på Siumuts formand. Lige nu er det ham selv, men det er det måske ikke efter valget, hvis Kim Kielsen får flest personlige stemmer.</p>

<h2>Omstridt mineprojekt</h2>

<p>Op til valget har det såkaldte <a href="https://nyheder.tv2.dk/samfund/2016-09-30-potentiel-miljoebombe-men-groenland-kan-tjene-milliarder-paa-uran-eventyr" rel="noopener" target="_blank">Kvanefjeldsprojekt splittet både den grønlandske befolkning og </a><a href="https://nyheder.tv2.dk/samfund/2016-09-30-potentiel-miljoebombe-men-groenland-kan-tjene-milliarder-paa-uran-eventyr">de politiske partier</a>.</p>

<p>Projektet går ud på, at der skal udvindes sjældne jordarter og uran fra den lokale mine i det sydlige Grønland, hvilket på den ene side kan skaffe en masse arbejdspladser, men på den anden risikerer at belaste miljøet.</p>

<p>Udvindingen ventes årligt at kunne sprøjte omkring 1,5 milliarder kroner ind i den trængte grønlandske økonomi over de næste 37 år. Derfor er regeringspartiet Siumut varme fortalere for projektet.</p>

<p>Omvendt er oppositionspartiet Inuit Ataqatigiit (IA), der kan sidestilles med SF i Danmark, hård modstander af projektet og kræver en folkeafstemning om brydning af uran fra Kvanefjeld-minen. De to partier har ellers i lange perioder arbejdet sammen.</p>

<p>På grund af den politiske uenighed er en høringsperiode for mineprojektet blevet udskudt til juni, hvor det oprindeligt lå midt i marts.</p>

<p>Udover parlamentsvalget skal grønlænderne tirsdag stemme til kommunalvalget og menighedsrådene.</p>
]]></content:encoded>
   </item>
   <item>
    <title>Op til tre timers ventetid på coronatest</title>
    <description>Tjek testcentrenes ventetider og overvej at køre til nabobyen i stedet for, hvis du vil undgå de lange køer.</description>
    <link>http://nyheder.tv2.dk/samfund/2021-04-06-op-til-tre-timers-ventetid-paa-coronatest</link>
    <guid isPermaLink="true">http://cms.tv2.dk/node/2482056</guid>
    <pubDate>Tue, 06 Apr 2021 09:08:31 GMT</pubDate>
    <content:encoded><![CDATA[<p>Rundt om i Danmark begynder der at opbygge sig lange ventetider til at blive testet for coronavirus morgenen efter påskeferien.</p>

<p>Det viser tal fra lyntest-udbyderne <a href="http://[11.06] Mette Stender Pedersen     https://www.falck.dk/foerstehjaelp/saadan-goer-du/fokus-paa-covid-19/coronatest_privat/" rel="noopener" target="_blank">Falck</a> og <a href="https://www.cphmed.com/" rel="noopener" target="_blank">Copenhagen Medical</a>.</p>



<p>Af Falcks tal fremgår det, at der klokken 11.30 i Greve er mindst tre timers ventetid. Tidligere på formiddagen var der også mindst tre timers ventetid i Billund Lufthavn.</p>

<p>I Holstebro og Silkeborg er der nogle steder mindst halvanden times ventetid, mens der i Thisted, Aalborg og Hjørring er knap to timers ventetid.</p>

<p>Imens er der på Sjælland mindst halvanden timers ventetid i Roskilde og Næstved.</p>

<h2>'Folk bør sprede sig mere ud over dagen'</h2>

<p>I Region Hovedstaden er der en ventetid på mere end en halv time ved 23 ud af 34 af Copenhagen Medicals teststeder. Det viser <a href="https://www.cphmed.com/">de officielle tal</a> fra testudbyderen.</p>

<p>TV 2s reporter har dog netop stået i køen til et af Copenhagen Medicals teststeder i København NV. Her måtte han vente i over to timer på at blive testet.</p>

<p>Copenhagen Medicals pressechef Trine Baadsgaard siger til TV 2, at firmaet har oprustet stort på kapaciteten forud for genåbningen, men at mange folk har valgt dukke op tirsdag morgen.</p>

<p>- Jeg kan ikke argumentere mod den testtid, som jeres reporter har oplevet. Men jeg vil gerne opfordre til, at folk spreder sig mere ud i løbet af dagen. Morgen og eftermiddag er de tidspunkter, hvor der er allermest travlt, fortæller hun.</p>

<p>Ifølge Trine Baagsgaard er der mest plads ved teststederne tidligt om morgen og sent om aftenen.</p>



<h2>Tjek ventetider</h2>

<p>De seneste to dages store pres på testcentrene kommer heller ikke bag på Falck.</p>

<p>- Vi har alle mand på dæk, men der er grænser for, hvor meget personale vi har, siger pressechef Lisbeth Nedergaard.</p>

<p>Derfor anbefaler hun, at man tjekker de forskellige testcentres ventetider. I Randers er der for eksempel to testcentre med lang ventetid og to uden ventetid.</p>

<p>Derudover er det i denne uge ekstra smart at komme om formiddagen og midt på eftermiddagen, hvor der er mindst travlt.</p>

<p>- Overvej at køre til nabobyen i de her dage, siger Lisbeth Nedergaard.</p>

<p>- Genåbningen betyder, at der var utroligt meget pres på. Vi testede knap 100.000 i går, og det er omtrent dobbelt så mange, som vi har testet de foregående dage.</p>
]]></content:encoded>
   </item>
   <item>
    <title>Kvindelig fodgænger kørt ned i Glostrup - alvorligt skadet</title>
    <description>Tirsdag morgen har der været en ulykke på Hovedvejen i Glostrup, hvor en kvinde blev ramt af en bilist.</description>
    <link>http://nyheder.tv2.dk/samfund/2021-04-06-kvindelig-fodgaenger-kort-ned-i-glostrup-alvorligt-skadet</link>
    <guid isPermaLink="true">http://cms.tv2.dk/node/2482058</guid>
    <pubDate>Tue, 06 Apr 2021 08:37:10 GMT</pubDate>
    <content:encoded><![CDATA[<p>En kvindelig fodgænger er kommet alvorligt til skade i en ulykke tirsdag morgen i Glostrup.</p>

<p>Det fortæller vagtchef ved Københavns Vestegns Politi Lasse Michelsen til TV 2.</p>

<p>- Hun blev kørt på hospitalet med politieskorte og jeg vil betegne hendes tilstand som alvorlig, siger Lasse Michelsen.</p>

<p>Kvindens pårørende er blevet underrettet.</p>

<p>Hun blev ramt af en bilist på Hovedvejen i Glostrup ud for nummer 61.</p>

<p>Politiet ønsker ikke at oplyse kvindes alder på nuværende tidspunkt.</p>

<p>Al trafik mod København var spærret, mens politiet arbejdede på stedet.</p>

<p>Vejen blev genåbnet cirka klokken 10.15.</p>
]]></content:encoded>
   </item>
   <item>
    <title>Dansk opfindelse kan få flere doser ud af vaccineglas</title>
    <description>Danmark vil kunne vaccinere flere hundredetusinde flere end planlagt med ny metode, siger iværksætter.</description>
    <link>http://nyheder.tv2.dk/samfund/2021-04-06-dansk-opfindelse-kan-fa-flere-doser-ud-af-vaccineglas</link>
    <guid isPermaLink="true">http://cms.tv2.dk/node/2482055</guid>
    <pubDate>Tue, 06 Apr 2021 08:04:30 GMT</pubDate>
    <content:encoded><![CDATA[<p>Med en plastikholder, der kan holde et vaccine-hætteglas, en sprøjte og en smartphone, har den danske iværksættervirksomhed RobinTech udviklet en metode, der kan trække en ekstra dose ud af Pfizers covid-19-vaccine hver gang.</p>

<p>Med metoden mener virksomheden, at Danmark i april og maj vil kunne vaccinere 270.000 flere borgere end planlagt, hvis altså metoden kommer i brug.</p>



<p>Indtil videre er den blevet afprøvet på to vaccinationscentre i København, og i øjeblikket forhandler RobinTech med Region Hovedstaden og Statens Serum Institut. På sigt vil man have metoden udrullet til hele landet.</p>

<p>Christian Sundby, der er enhedschef for Steril Serieproduktion i Region Hovedstaden og som har været med til at udrulle metoden i København, siger, at perspektiverne for metoden "er rigtig fine".</p>

<p>- Man får flere doser ud af hvert hætteglas. Den er en smule anderledes, i den måde man trækker ud af hætteglasset på, og det er måske den største forskel. Men når man har vænnet sig til den metode, er den mindst lige så nem at bruge, siger han.</p>

<h2>Syv i stedet for seks doser</h2>

<p>Ifølge Christian Sundby kan man med metoden få syv doser ud af hætteglasset i stedet for seks hver gang. Det er ret præcist, siger han. Han ved ikke, om regionen laver en aftale med RobinTech, men det håber han.</p>

<p>- Jeg håber, at vi når dertil. Jeg kan sagtens se perspektiverne, det er indiskutabelt, siger han.</p>

<p>Konkret kan holderen med kameraet sørge for, at man får den præcise mængde vaccinedosis ind i sprøjten.</p>

<p>Fordi Pfizer-vaccinen er en smule ustabil, er det vigtigt at undgå rystelser og bevægelser, fordi det kan give luftbobler.</p>

<p>RobinTechs metode styrer både luftindtaget i vaccinebeholderen, vinklen på beholderen og hvorhenne i beholderen, man trækker vaccinen op fra.</p>

<h2>Håber på snarlig aftale</h2>

<p>Læge og iværksætter Martin Vesterby, der står i spidsen for virksomheden, håber, at de "inden for få dage" kan lave en aftale med Region Hovedstaden.</p>

<p>- Når vi har testet ude på vaccinationsstederne, har de ikke formået at få syv op på noget tidspunkt med standardmetoden. Men de samme personer har fået syv doser op hver gang med vores løsning, siger Martin Vesterby.</p>



<p>Han kalder den nye opfindelse for "typisk dansk".</p>

<p>- Vi er måske ikke dem, der skal skabe det helt nye vaccinationsgrundlag, men hvordan får vi det maksimale ud af det, vi har?</p>

<p>- Om det er revolutionerende? Det er lavpraktisk tænkning, og det er funktionelt, siger han.</p>

<p>Metoden er i praksis kun brugt med Pfizer-vaccinen, men ifølge Martin Vesterby viser de foreløbige resultater, at metoden kan bruges på alle vacciner. Det tager cirka en time at oplære personale i at bruge metoden.</p>
]]></content:encoded>
   </item>
   <item>
    <title>Politi offentliggør video i håb om at finde gerningsmand fra dobbeltdrab</title>
    <description>Skyderiet fandt sted 17. november sidste år på Nørre Allé i Kalundborg på parkeringspladsen ved supermarkedet Meny.</description>
    <link>http://nyheder.tv2.dk/krimi/2021-04-06-politi-offentliggor-video-i-hab-om-at-finde-gerningsmand-fra-dobbeltdrab</link>
    <guid isPermaLink="true">http://cms.tv2.dk/node/2482053</guid>
    <pubDate>Tue, 06 Apr 2021 07:54:17 GMT</pubDate>
    <content:encoded><![CDATA[<p>Midt- og Vestsjællands Politi har tirsdag offentliggjort en video af en gerningsmand fra et skyderi i november, hvor to mænd blev dræbt af skud i Kalundborg.</p>

<p>En tredje blev desuden hårdt såret af skud.</p>

<p>Politiet håber, at offentliggørelsen af videoen kan få borgere til at hjælpe med at identificere personen.</p>

<p>Skyderiet fandt sted 17. november sidste år på Nørre Allé i Kalundborg på parkeringspladsen ved supermarkedet Meny.</p>

<p>Der er i forvejen fire mænd varetægtsfængslet i sagen.</p>



<p> </p>
]]></content:encoded>
   </item>
   <item>
    <title>Direktør for Sundhed.dk anbefaler, at man printer sit coronapas</title>
    <description>Der kan opstå kø på Sundhed.dk på genåbningsdagen. Hav derfor et fysisk coronapas klar, lyder det.</description>
    <link>http://nyheder.tv2.dk/samfund/2021-04-06-direktoer-for-sundheddk-anbefaler-at-man-printer-sit-coronapas</link>
    <guid isPermaLink="true">http://cms.tv2.dk/node/2482048</guid>
    <pubDate>Tue, 06 Apr 2021 07:07:37 GMT</pubDate>
    <content:encoded><![CDATA[<p>Fra tirsdag kan en række liberale erhverv som eksempelvis frisører, tatovører og køreskoler igen slå dørene op.</p>

<p>Men med genåbningen bliver kunderne samtidig mødt med et krav om både at bruge mundbind og kunne fremvise et gyldigt coronapas.</p>

<p>Det er via <a href="https://www.sundhed.dk/borger/" rel="noopener" target="_blank">Sundhed.dk</a> og den dertilhørende app MinSundhed, at danskerne kan downloade deres coronapas. Og det er en god idé at printe det fysisk, inden man tropper op hos frisøren.</p>

<p>Sådan lyder det tirsdag morgen fra direktøren for Sundhed.dk.</p>

<p>- Der vil kunne opstå kø. Så vi vil bede danskerne bede om kun at bruge Sundhed.dk, når det er nødvendigt, og så skal man printe en udgave af sit coronapas, siger Morten Elbæk Petersen til TV 2.</p>

<div class="embedded-quote o-article_body_full page-embed">
<blockquote>
<p>Vi har arbejdet i døgndrift de seneste 14 dage, og Sundhed.dk er klar til presset</p>
<cite>Morten Elbæk Petersen, direktør, Sundhed.dk</cite>
</blockquote>
</div>

<h2>Forøget kapacitet</h2>

<p>Et gyldigt coronapas indeholder en eller flere af følgende dele:</p>

<ul>
<li>Negativ coronatest (PCR- eller lyntest), som maksimalt er 72 timer gammel</li>
	<li>Tidligere positiv-svar og dermed dokumentation for immunitet mod corona (2-12 uger efter positiv-svar)</li>
	<li>Dokumentation for fuldført vaccination</li>
</ul>
<p>Hos Sundhed.dk har man forberedt sig på, at der fra tirsdag og i den kommende tid vil komme et ekstra pres på systemet, når folk vil hente deres coronapas.</p>

<p>- Vi har arbejdet i døgndrift de seneste 14 dage, og Sundhed.dk er klar til presset, fastslår Morten Elbæk Petersen.</p>

<p>Da regeringen tidligere på året meldte ud, at Sundhed.dk blev omdrejningspunktet for coronapasset, gik systemet ned.</p>

<p>Derfor er systemet blevet opgraderet de seneste uger, så serverne kan holde til et større pres, siger direktør Morten Elbæk Petersen.</p>

<p>Han oplyser, at der snart kan logge omkring 3500 personer ind i systemet per minut, hvilket er klar forøgelse fra den tidligere kapacitet.</p>

<p>Men ifølge direktøren kan der stadig opstå ventetid, når mange danskere samtidig skal tjekke deres coronaoplysninger.</p>

<p>- Vores bedste anbefaling er, at man først bruger Sundhed.dk og MinSundhed, når det er nødvendigt, lyder det fra Morten Elbæk Petersen.</p>

<h2>Avanceret app under udvikling</h2>

<p>Coronapasset er blevet en vigtig del af den langsigtede genåbningsplan af Danmark, og et bredt flertal i Folketinget er enige om, at passet kan bidrage til at holde epidemien under kontrol.</p>

<p>Det er planen, at en mere avanceret og brugervenlig app med danskernes coronapas vil blive lanceret i slutningen af maj.</p>

<p>Myndighederne arbejder desuden på en løsning, hvor coronapasset kan blive sendt med posten, hvis man ikke har NemID eller bruger digitale løsninger.</p>
]]></content:encoded>
   </item>
   <item>
    <title>OVERBLIK: Se, hvad der genåbner i dag</title>
    <description>Tirsdag genåbner dele af Danmark. Se her, hvad der åbner, og hvad der stadig må vente.</description>
    <link>http://nyheder.tv2.dk/samfund/2021-04-06-overblik-se-hvad-der-genaabner-i-dag</link>
    <guid isPermaLink="true">http://cms.tv2.dk/node/2482046</guid>
    <pubDate>Tue, 06 Apr 2021 06:18:26 GMT</pubDate>
    <content:encoded><![CDATA[<p>Der kommer mere liv i Danmarks gader tirsdag.</p>

<p>Frisører kan begynde at klippe de lange coronalokker af danskerne, og massører kan igen ælte de ømme arbejdsrygge. Det kræver dog et <a href="https://www.sundhed.dk/borger/min-side/corona/vaccinationspas/" rel="noopener" target="_blank">coronapas</a> som adgangsbillet.</p>

<p>Sådan et kan man få, hvis man er færdigvaccineret, har haft corona eller er testet negativ inden for 72 timer. <a href="https://www.sundhed.dk/borger/min-side/corona/vaccinationspas/" rel="noopener" target="_blank">Imens du skaffer sådan et</a>, er her et overblik over, hvad der åbner tirsdag - og hvad der må vente.</p>

<h2><strong>Dette åbner i dag</strong></h2>

<ul>
	<li>Frisører, massører, tatovører, kosmetologer, solarier, køreskoler og andet, der hører under de liberale serviceerhverv, kan igen tage imod kunder med et coronapas.</li>
	<li>De store elever i 5.-8. klasse kan komme fysisk i skole på halv tid. Der er ingen krav om coronapas på skoler og uddannelser.</li>
	<li>Det samme gælder for ikke-afgangselever på ungdomsuddannelser som for eksempel elever i 1. g og 2. g. De har før kun haft mulighed for at komme i skole en dag om ugen - endda udendørs.</li>
	<li>Fjernundervisningen reduceres for studerende på videregående uddannelser. Afgangsstuderende på uddannelser med mange praksiselementer kan vende fysisk tilbage på halv tid. Alle øvrige studerende kan vende tilbage med 20 procent fysisk fremmøde.</li>
	<li>På erhvervsuddannelserne må elever i skolepraktik møde op til undervisningen 100 procent af tiden. Før var der kun 50 procent fysisk fremmøde.</li>
	<li>Ikke-afgangselever på voksenuddannelser må have 50 procent fysisk fremmøde. Tidligere var de henvist til fjernundervisning.</li>
</ul>



<h2>Genåbning på pause</h2>

<p>Men nogle steder er genåbningen sat på pause, da smitten er for høj.</p>

<ul>
	<li>I fem kommuner må borgerne stadig kun drømme om en tur til frisøren. Den høje smitte i Ishøj, Brøndby, Halsnæs, Fredensborg og Gladsaxe betyder, at de liberale serviceerhverv først må åbne 11. april.</li>
	<li>I ti kommuner kan forældre og børn se langt efter en dag i skole og fritidsinstitution. De steder er lukket på grund af for høj smitte i Rødovre, Albertslund, Brøndby, Fredensborg, Gladsaxe, Halsnæs, Helsingør, Høje-Taastrup, Ishøj og Vallensbæk.</li>
	<li>Derudover er skoler og institutioner lukket i dele af kommuner rundt i landet. Det er sket i blandt andet Odense-bydelen Vollsmose, i Brædstrup Sogn i Horsens og i Kvaglund Sogn i Esbjerg.</li>
</ul>



<h2>Resten af genåbningsplanen</h2>

<p>Allerede om en uge genåbner flere dele af Danmark.</p>

<p>Og ser vi fremad, er dette den foreløbige genåbningsplan:</p>

<p><strong>13. april</strong></p>

<ul>
	<li>Indkøbscentre, stormagasiner og arkader med et areal på maksimalt 15.000 kvadratmeter kan genåbne.</li>
</ul>

<p><strong>21. april</strong></p>

<ul>
	<li>De store indkøbscentre og stormagasiner på over 15.000 kvadratmeter kan genåbne.</li>
	<li>Desuden åbnes – med coronapas – udendørsservering på restauranter og cafeer, museer, kunsthaller samt biblioteker.</li>
	<li>Indendørs idræt i organiseret regi for børn og unge under 18 år. Hvilke konkrete sportsgrene der er omfattet, og hvilke smitteforebyggende tiltag der skal tages, forhandles af aftalepartierne på baggrund af et fagligt oplæg fra myndighederne.</li>
</ul>

<p><strong>6. maj</strong></p>

<ul>
	<li>Med coronapas åbnes for indendørs servering på restauranter og cafeer, konferencer, spillesteder, teatre, biografer og lignende øvrige lokaler, hvor der udøves kulturaktiviteter.</li>
	<li>Desuden åbnes med coronapas for indendørs idræt for voksne over 18 år. Hvilke konkrete sportsgrene der er omfattet, og hvilke smitteforebyggende tiltag der skal tages, forhandles af aftalepartierne på baggrund af et fagligt oplæg fra myndighederne.</li>
</ul>

<p><strong>21. maj</strong></p>

<ul>
	<li>I sidste omgang åbnes med coronapas resterende idræts-, fritids- og foreningsaktiviteter, som ikke er åbnet i forrige faser.</li>
	<li>Desuden åbnes indendørsfaciliteter i forlystelsesparker, zoo, legelande, daghøjskoler og aftenskoler.</li>
</ul>

<p>Der er endnu ingen konkret plan for, hvad der skal ske med for eksempel natklubber, diskoteker, dansebarer og festivaler.</p>

<p>I udgangspunktet er der ovenover tale om landsdækkende genåbninger. Men ved lokale udbrud eller høje smittetal kan der ske målrettede nedlukninger og udskydelser i forhold til planen.</p>
]]></content:encoded>
   </item>
   <item>
    <title>Fremtid eller forbandelse? Mineprojektet på Kvanefjeldet kan afgøre det grønlandske valg </title>
    <description>På Kvanefjeldet findes én af verdens største forekomster af vigtige jordarter - men også radioaktive stoffer, der gør udvindingen problematisk.</description>
    <link>http://nyheder.tv2.dk/politik/2021-04-05-fremtid-eller-forbandelse-mineprojektet-paa-kvanefjeldet-kan-afgoere-det</link>
    <guid isPermaLink="true">http://cms.tv2.dk/node/2482026</guid>
    <pubDate>Tue, 06 Apr 2021 04:54:23 GMT</pubDate>
    <content:encoded><![CDATA[<p>En onsdag i slutningen af januar får to grønlandske mænd en idé, som de selv synes er sjov.</p>

<p>De er på vej ud for at spise frokost i Narsaq i det sydlige Grønland. På vejen ind mod byen kommer de to kollegaer forbi ét af de steder, hvor udsigten til Kvanefjeldet er allerbedst. Det er her på toppen af fjeldet, der er planer om at åbne en omstridt mine.</p>

<p>Mens den søvnige by suser forbi i sidespejlene, starter de to mænd en livevideo på Facebook. Her fantaserer de om, at fårene på fjeldet kan blive til omvandrende bomber, hvis de spiser uranstøvet fra minen. Alt sammen ment som skæg og ballade.</p>

<p>- Vi var meget uforsigtige med vores ordvalg, og de røg bare ud, <a href="https://knr.gl/da/nyheder/f%C3%A5rebombetrusler-jeg-%C3%A6rgrer-mig-meget-over-den-ballade-det-har-skabt">siger den ene af mændene til det grønlandske medie KNR</a>.</p>

<p>Men politiet kan ikke se det morsomme i videoen. Især fordi de to mænd laver sjov med, at fårebomberne skal placeres under stolene, når der skal være borgermøde om mineprojektet i byens forsamlingshus.</p>

<p>To timer efter videoen er lagt på Facebook, bliver de to mænd anholdt og sigtet for trusler.</p>

<p>Borgermødet i Narsaq blev afviklet som planlagt, men kampen om Kvanefjeldet er langtfra slut. Fjeldet har været et helt centralt tema i den seks uger lange valgkamp, og på valgdagen spiller mineprojektet stadig en central rolle.</p>

<p>Flere partier er nemlig gået til valg på, at de vil stoppe eller udskyde minedriften.</p>

<h2>Dilemmaet på fjeldet</h2>

<p>Kvanefjeldet driver ikke kun en kile ned mellem de politiske partier. Det splitter også befolkningen i Grønland og er på alles læber i valgkampen.</p>

<p>Nogle mener, at minedrift midt i den uspolerede natur vil være en miljøkatastrofe. Andre at fjeldets rigdomme er et skridt på vejen mod økonomisk selvstændighed.</p>

<p>Fjeldet indeholder én af verdens største forekomster af sjældne jordarter. Metallerne er værdifulde og bruges i teknologi som computere og mobiltelefoner. Og så er de eftertragtede, fordi mineralerne i jorden er essentielle, når der skal fremstilles vindmøller og elbiler til at drive den grønne omstilling.</p>

<p>Men for at få fat i de sjældne jordarter er det også nødvendigt til at udvinde uran fra minen, fordi råstofferne findes i det samme mineral. Og dét gør projektet kontroversielt.</p>

<p>Mange indbyggere i Narsaq er nervøse for, at minearbejdet vil sende radioaktivt støv i området, der vil forurene drikkevandet og ødelægge fåreholdet, landbruget og turismen.</p>

<h2>Frygter at miste livsgrundlaget</h2>

<p>Én af dem, der er bange for at udsigterne til en mine på toppen af Kvanefjeldet, er Elna Jensen. Hun bor sammen med sin kæreste, Henrik Knudsen, og deres tre børn midt i den rå og barske natur på en gård i bygden Tillissit.</p>

<p>Her mellem høje fjelde og dybe fjorde lever familien som anden generation af fåreavlere. De er bange for, at de ikke kan leve det liv, de gør i dag, hvis minen åbner på toppen af Kvanefjeldet godt 30 kilometer væk.</p>

<p>- Vores får græsser næsten helt oppe på fjeldet om sommeren, så det er tæt på, siger Elna Jensen.</p>

<p>Vinden kommer tit fra nord på fåreholdergården. Når den er kraftig nok, er hun nervøs for, at minestøvet vil blæse direkte ned på fåreholdergården.</p>

<p>- Man kan ikke have miner og landbrug ved siden af hinanden. De siger godt nok, at de kan holde styr på støvet, men jeg tror ikke på det. Det blæser meget her, og vejret kan ændre sig på sekunder, siger hun.</p>

<p>Derfor vil det påvirke familien og fåreavlen, hvis der gives tilladelse til minedrift. I værste fald kan de blive tvunget til at flytte væk fra gården.</p>

<p>- Der er allerede folk, der skriver til os, at de ikke længere vil købe lammekød fra Sydgrønland, hvis minen åbner. De er bange for, at kødet bliver radioaktivt, og den risiko vil de ikke løbe.</p>

<h2>Eksperter: Mine vil have lille miljøpåvirkning</h2>

<p>Det er det australske selskab Greenland Minerals, der har licens til at lave prøveboringer på Kvanefjeldet. Siden 2007 har firmaet investeret over 300 millioner kroner i planlægning af minen, og der er også lavet omfattende undersøgelser af projektets påvirkning af miljø og mennesker.</p>

<p>Her <a href="https://dce.au.dk/fileadmin/dce.au.dk/Udgivelser/Notater_2021/DCE_og_GN_-_Overordnede_kommentarer_til_Kvanefjeld_REE_projekt_DK.pdf">konkluderer en række uafhængige forskere,</a> at projektet med stor sandsynlighed kan gennemføres uden omfattende miljøkonsekvenser. Eksperterne anbefaler samtidig, at der laves yderligere undersøgelser i området, inden der gives grønt lys til minedriften.</p>

<p>Den vurdering beroliger ikke skeptikerne i Narsaq.</p>

<p>Den grønlandske minedirektør forstår godt de lokale bekymringer. Ifølge ham er det afgørende, at mineprojektet bliver gennemført på miljømæssig forsvarlig måde:</p>

<p>- Vi har udarbejdet meget omfattende miljøstudier igennem ti år i tæt dialog med miljømyndighederne og deres videnskabelige rådgivere. Vi mener, vi har dokumenteret, at det her kan gøres bæredygtigt, siger Jørn Skov Nielsen.</p>

<h2>- Vi fattes penge</h2>

<p>De seneste årtier har været hårde for Narsaq. Byen har kæmpet med fraflytning og mangel på jobs. I 2013 lukkede Royal Greenland rejefabrikken på havnen. Siden da har fremtiden set dyster ud for de knap 1300 indbyggere for foden af Kvanefjeldet.</p>

<p>Tilhængerne af minen ser den derfor som en redning for byen. For hvis den åbner, vil den vil den skabe håb og muligheder for de unge og give Narsaq en ny start med arbejdspladser og skatteindtægter.</p>

<p>Det perspektiv appellerer selvstyreformanden for finanserne, Vittus Qujaukitsoq, vælgerne til at huske på valgdagen:</p>

<p>- Det er meget privilegerede mennesker, der siger nej til det vækstpotentiale, som Kvanefjeldsprojektet præsenterer. Det er uansvarligt at sige nej til nye økonomiske muligheder, når landet fattes penge, siger han.</p>

<h2>Er drømmen blevet til mareridt?</h2>

<p>Råstofudvinding har været en hovedpine for skiftende grønlandske regeringer, siden landet fik selvstyre i 2009.</p>

<p>Dengang så fremtiden ellers lys ud. Klimaforandringerne får isen til at smelte hurtigere, og det åbner nye muligheder for at hive værdifulde mineraler og olie op af undergrunden. De indtægter skulle på sigt erstatte det årlige danske bloktilskud på knap fire milliarder kroner.</p>

<p>Men grønlænderne er vågnet brat op fra drømmen om at leve af råstofferne. Flere mineprojekter er faldet til jorden igen og er lukket efter få år, fordi priserne på metaller faldt, og investorerne blev væk.</p>

<p>Og da en række forskere skrev rapporten ’<a href="https://greenlandperspective.ku.dk/this_is_greenland_perspective/background/report-papers/til_gavn_for_gr_nland.pdf">Til gavn for Grønland</a>’, rykkede drømmen om økonomisk selvstændighed endnu længere væk.</p>

<p>- Der er ikke noget, som tyder på, at Grønland kan få en selvbærende økonomi ud af et skifte til råstoføkonomi. Det bliver ekstremt svært for Grønland at købe sig fri af bloktilskuddet, sagde<a href="https://www.berlingske.dk/samfund/groenlands-selvstaendighed-kan-ikke-daekkes-af-mineindtaegter"> geologiprofessor Minik Rosing dengang</a>.</p>

<h2>Et afgørende valg</h2>

<p>Når grønlænderne tirsdag går til parlamentsvalget, skal de træffe et afgørende valg, der kan blive skelsættende for fremtiden i landet og afgørende for mineprojektet på Kvanefjeldet.</p>

<p>Kvanefjeldet kan blive starten på et nyt industrieventyr. Men det kan også påvirke miljøet og livet i Sydgrønland.</p>

<p>På fåreholdergården håber Elna Jensen, at grønlænderne stemmer på de partier, der er gået til valg på at stoppe minedriften. For hvis minen åbner, må familien lukke deres livsværk.</p>

<p>- Jeg håber selvfølgelig, at det bliver et nej. At dem, der siger nej til Kvanefjeldet, vinder valget, siger hun.</p>
]]></content:encoded>
   </item>
   <item>
    <title>19-årig troede, han vandt 150.000, men endte med en tom opsparing og tre kviklån</title>
    <description>Hos politiets enhed LCIK har de cirka 250 anmeldelser liggende om Facebooksvindel med odds. Her er nogle blevet snydt for mere end 100.000 kroner. </description>
    <link>http://nyheder.tv2.dk/2021-04-06-19-aarig-troede-han-vandt-150000-men-endte-med-en-tom-opsparing-og-tre-kviklaan</link>
    <guid isPermaLink="true">http://cms.tv2.dk/node/2480426</guid>
    <pubDate>Tue, 06 Apr 2021 04:09:08 GMT</pubDate>
    <content:encoded><![CDATA[<p>19-årige Marcus Krog Herkild kunne mærke pulsen banke i hele kroppen, mens han sendte endnu en besked afsted.</p>

<p>Vinduet til netbank stod stadig åbent på computeren. Herfra havde han få minutter tidligere overført 13.500 kroner til en person, som på Facebook kaldte sig Mathias Sørensen.</p>

<p>Han skulle være Marcus’ hurtige vej til en stor gevinst. Ved at oddse på en matchfixet fodboldkamp gennem Mathias Sørensen, kunne Marcus se frem til, at en stor præmie skulle rulle ind på hans tomme konto.</p>

<p>Men pengene lod vente på sig.</p>

<p>Det samme gjorde responsen fra Mathias Sørensen.</p>

<p>Det skulle vise sig, at Marcus den dag skrev sig ind i en langt større historie om svindel, identitetstyveri og udnyttelse af muldyr.</p>

<p>Men det hele startede få dage tidligere på præcis samme sted.</p>

<h2><strong>Store gevinster, kviklån og pludselig tavshed</strong></h2>

<p>Marcus sad foran sin computer, da en notifikation fra Facebook tikkede ind. Han var blevet inviteret til en gruppe.</p>

<p>Her reklamerede administratorerne bag med sikre gevinster gennem odds på matchfixede kampe, hvor man kunne få sine penge mindst 30 gange igen.</p>

<p>Et tilbud der fristede Marcus.</p>

<p>Som udeboende og elev i en supermarkedskæde var der ikke mange penge tilbage, når regningerne hver måned var betalt.</p>

<p>- Jeg tænkte egentlig ikke så meget over det. Jeg blev bare forblændet af alle de penge, jeg muligvis kunne vinde, siger han <a href="https://play.tv2.dk/programmer/dokumentar/serier/gravegruppen/et-udspekuleret-svindelnummer-240928?playing" rel="noopener" target="_blank">i programmet Gravegruppen på TV 2 PLAY</a> og forklarer, at han på grund af sin ADHD-diagnose altid har været meget impulsdrevet.</p>

<p>Derfor skrev Marcus en hurtig besked til administratoren i gruppen.</p>

<p>Og straks modtog han en beskrivelse retur, som forklarede konceptet.</p>

<p>Marcus var skeptisk over at skulle sende penge afsted til en person, som han aldrig havde mødt i virkeligheden.</p>

<p>Så for at give ham ro i maven sendte administratorprofilen billeder af et sygesikringskort og et pas.</p>

<p>"Mathias Sørensen" stod der med tydelige bogstaver på begge dele.</p>

<p>Marcus skubbede sine bekymringer til side og overførte de 800 kroner for et medlemskab i Facebook-gruppen og yderligere 5000 kroner, som Mathias Sørensen skulle spille på en matchfixet fodboldkamp.</p>

<p>- Det var sindssygt mange penge for mig. Men jeg tænkte, at jeg jo alligevel var sikret at få pengene igen, hvis jeg tabte. Det havde de jo skrevet, siger Marcus.</p>

<p>Samtidig spirede tankerne om, hvad pengene kunne bruges til.</p>

<p>Nu kunne han få råd til at uddanne sig som bartender… Eller barista… Eller rejseguide, som han længe havde haft en ambition om. Der var næsten ingen grænser for, hvad en sådan gevinst kunne give af luft i hans ellers pressede budget.</p>

<p>Mens Marcus ventede på, at Mathias Sørensen skulle vende tilbage med nyt om fodboldkampen, voksede drømmene.</p>

<p>Og efter et par dage skete det.</p>

<p>Mathias Sørensen sendte et screenshot, som viste, at der stod 150.000 kroner klar til udbetaling. Der var dog én enkelt hage.</p>

<p>Marcus var nødt til at betale 15.000 kroner ekstra for at få pengene ud fra spilkontoen. Sådan var reglerne, lod gruppens administrator ham forstå.</p>

<p>Men der var ikke flere penge at give af på kontoen, og Marcus’ venner kunne ikke låne ham penge i den størrelsesorden.</p>

<p>- Mine tanker var, at enten er det bare ærgerligt, at jeg ikke får udbetalt 150.000, eller også prøver jeg at skaffe de penge, siger han.</p>

<div class="embedded-quote o-article_body_full page-embed">
<blockquote>
<p>Jeg har sådan en knugende fornemmelse i maven hele tiden, som jeg ikke kan slippe af med</p>
<cite>Marcus</cite>
</blockquote>
</div>

<p>Så Marcus optog et lån hos tre forskellige kviklånsudbydere og sendte dem afsted til det kontonummer, som Mathias Sørensen havde oplyst. Lånene ville han betale ud, så snart gevinsten landede på hans konto.</p>

<p>Men pludselig stoppede Mathias Sørensen med at svare, og tiøren faldt for Marcus.</p>

<p>- Jeg tænkte bare: "Hold kæft, hvor er jeg dum". Jeg har sådan en knugende fornemmelse i maven hele tiden, som jeg ikke kan slippe af med. Jeg har prøvet at løbe mig fra det, træne mig fra det, sove mig fra det. Men jeg kan ikke komme af med den følelse, siger han.</p>

<p>Og han er langt fra er den eneste, der har oplevet at blive narret efter samme skabelon.</p>

<h2><strong>Følger fast skabelon</strong></h2>

<p><a href="https://play.tv2.dk/programmer/dokumentar/serier/gravegruppen/et-udspekuleret-svindelnummer-240928?playing" rel="noopener" target="_blank">Gravegruppen på TV 2 PLAY</a> har fået indsigt i 89 enslydende sager, der minder om Marcus’.</p>

<p>Et problem som man hos politiets landsdækkende center for it-relateret økonomisk kriminalitet - LCIK - er bekendt med. Her har de modtaget cirka 250 anmeldelser om Facebook-svindel med odds siden 2019.</p>

<p>- Det er en sag af større karakter. Det er et anseeligt antal anmeldelser, vi har modtaget her, siger Torben Svarrer, som er chef for Særindsatsenheden hos Københavns Politi.</p>

<p>I anmeldelserne er folk blevet franarret op til mere end 100.000 kroner, og i flere af sagerne er det mindreårige, som er blevet snydt.</p>

<p><em>Svindlen foregår ofte - men ikke altid - efter samme mønster: </em></p>

<ul>
<li>
	<p>Facebook-brugere bliver lokket ind i grupper på det sociale medie. Her bliver de lovet sikre odds - ofte på matchfixede kampe.</p>
	</li>
	<li>
	<p>Henvender brugeren sig til administratoren, modtager personen et standardsvar med information om konceptet. Blandt andet loves det, at pengene betales retur, hvis kampen ikke går hjem.</p>
	</li>
	<li>
	<p>Herefter forsøger administratoren at få brugeren til at overføre penge. Først for et medlemskab og derefter de penge, som skal satses på de påståede kampe.</p>
	</li>
	<li>
	<p>Bliver pengene overført, kontakter administratoren efter et stykke tid Facebook-brugeren for at fortælle, at personen har vundet på sit odds. For at få pengene udbetalt skal brugeren dog overføre et yderligere beløb til administratoren.</p>
	</li>
	<li>
	<p>Når bagmændene ikke kan lokke flere penge ud af brugeren, bliver personen ofte blokeret, så de ikke længere har adgang til hverken grupperne eller den administrator, som kontakten ellers er foregået gennem.</p>
	</li>
</ul>
<p>Når "ofrene" går med til at spille penge på matchfixede kampe, får bagmændene en klemme på dem. Det betyder nemlig, at de selv har været en del af en kriminel handling.</p>

<p>Og det skaber et mørketal i antallet af anmeldelser, fortæller Torben Svarrer.</p>

<p>- Folk, der er bevidste om, at de smider penge efter noget kriminelt, anmelder det jo ikke så tit. Og matchfixing er kriminelt, siger han.</p>

<div class="embedded-quote o-article_body_full page-embed">
<blockquote>
<p>Bagmanden går ofte helt fri, fordi de er så mange led væk fra den kriminelle handling</p>
<cite>Ketil Clorius, Danske Bank</cite>
</blockquote>
</div>

<p>Berlingske skrev første gang om fremgangsmåden og snyderierne i sommeren 2020.</p>

<p>Siden da har sagen vokset sig større. Og selvom politiets efterforskning har været i gang, siden de første anmeldelser tikkede ind i 2019, er det endnu ikke lykkedes at stoppe svindlen.</p>

<p>Den fortsætter på det sociale medie, hvor bagmænd gennem forskellige falske Facebook-konti igen og igen forsøger at hverve nye medlemmer.</p>

<p>En af de profiler har navnet Mathias Sørensen.</p>

<h2><strong>- Du skylder mig penge</strong></h2>

<p>Og det har ikke været uden konsekvenser for den Mathias Sørensen, som lægger navn til profilen.</p>

<p>Det er ikke ham, der står bag de snedige snyderier på Facebook, forklarer han til Gravegruppen på TV 2 PLAY. Alligevel er det hans ID - med adresse og fulde navn - som bliver sendt rundt på nettet.</p>

<p>Misbruget af hans identitet har betydet, at Mathias Sørensen det seneste år har modtaget utallige opkald, beskeder og besøg på sin privatadresse fra folk, som har overført penge for odds til en person bag Facebook-profilen med hans navn.</p>

<p>- Jeg ved ikke, hvordan de har fået fat på det, siger Mathias Sørensen og fortsætter:</p>

<p>- Det er meget vildt at tænke på, at folk går og snyder i mit navn.</p>

<p>Fotografierne af pas og sygesikringsbevis har han flere gange sendt som identifikation, når han har handlet på nettet. Og så snart han blev klar over, at billederne blev misbrugt, meldte han det til politiet.</p>

<p>Men indtil nu har heller ikke politiet kunnet finde frem til, hvem der har stjålet Mathias Sørensens identitet online.</p>

<div class="embedded-quote o-article_body_full page-embed">
<blockquote>
<p>Det er den dummeste situation, jeg har rodet mig ud i</p>
<cite>Marcus</cite>
</blockquote>
</div>

<p>Derfor forventer han også, at opkaldene, beskederne og besøgene vil fortsætte med at komme.</p>

<p>Selvom han på nuværende tidspunkt har kunnet forklare sig ud af misforståelsen, lurer der alligevel en bekymring for, at det ikke fortsætter sådan:</p>

<p>- Jeg frygter jo bare den dag, hvor folk ikke forstår situationen, siger han.</p>

<h2><strong>Udnyttelse af muldyr</strong></h2>

<p>Hvem der egentlig står bag profilen med Mathias Sørensens navn, ved vi ikke. Men Gravegruppen på TV 2 PLAY har afdækket, at netværket bag svindlen i flere tilfælde har benyttet sig af såkaldte muldyr.</p>

<p>Og det er ikke usædvanligt i sager om økonomisk kriminalitet, forklarer Torben Svarrer fra Københavns Politi.</p>

<p>- Bagmændene bruger muldyrene for at sløre pengestrømmen og sig selv. Så derfor er du nødt til at have nogen, som står på mål for dine penge.</p>

<p>Begrebet muldyr er heller ikke fremmed for bankerne rundt om i Danmark.</p>

<p>I landets største af slagsen, Danske Bank, har de over de seneste tre år oplevet en firedobling af antallet af muldyrsager.</p>

<p>Her er det især unge - ofte mænd og drenge - som ender med at blive udnyttet, fortæller Ketil Clorius, der er chef for svindelbekæmpelse i banken.</p>

<p>- De kriminelle har fundet ud af, at de er lettere at rekruttere. Og når det bliver blandet med den risikovillighed, som findes hos nogle unge mænd, er de bare mere udsat for at ende som muldyr, siger han.</p>

<p>Ofte overbeviser bagmændene muldyrene om, at der ikke er nogen risiko ved handlingen - eksempelvis at overføre pengene fra en tredjepart. Men i sidste ende vil det ifølge Ketil Clorius ofte være de unge, som står med problemerne, hvis svindlen bliver opdaget.</p>

<p>- Det bliver jo et helt netværk. Og bagmanden går ofte helt fri, fordi de er så mange led væk fra den kriminelle handling. På den måde får de sløret deres spor, og det er det, det går ud på, siger han.</p>

<h2><strong>Politiet på sagen</strong></h2>

<p>Svindelnummeret har efterladt Marcus med en tom bankkonto og et lån på 15.000 kroner hos sin mor.</p>

<p>Hun sprang til, da sønnen i desperation fortalte hende, at han havde taget et lån hos kviklånsudbydere for at betale Mathias Sørensen - eller hvem end der modtog pengene.</p>

<p>- Jeg havde det rigtig, rigtig dårligt med at spørge hende om hjælp. Det er den dummeste situation, jeg har rodet mig ud i, siger Marcus og fortsætter:</p>

<p>- Jeg har aldrig følt mig så røvrendt og så meget ude at skide før.</p>

<p>Han har anmeldt episoden til politiet og forsøger nu at lægge den bag sig.</p>

<p>Hos politiet arbejder de også på at komme til bunds i sagerne med svindel på Facebook, understreger Torben Svarrer.</p>

<p>- Vi modtager stadig anmeldelser løbende om den her type kriminalitet, siger han.</p>

<p><em>Men de ældste anmeldelser er fra 2018. Er der ikke gået lang tid?</em></p>

<p>- Helt generelt forstår jeg godt, hvis anmelder føler, at det tager for lang tid. At tingene ligger længe. Men en gang imellem ligger det, fordi vi skal prøve at lave en sammenkædning for at finde ud af, om det er et organiseret miljø, siger han.</p>

<p>Københavns Politi er lige nu i gang med en større efterforskning, hvor der er foretaget en række anholdelser og sigtelser, oplyser de til Gravegruppen.</p>

<p><em>Gravegruppen på TV 2 PLAY er dykket ned i fænomenet og går på jagt efter personerne bag. <a href="https://play.tv2.dk/programmer/dokumentar/serier/gravegruppen/et-udspekuleret-svindelnummer-240928?playing" rel="noopener" target="_blank">Følg med på TV 2 PLAY</a>.</em></p>
]]></content:encoded>
   </item>
   <item>
    <title>Jordans prins lover loyalitet efter anklager om sammensværgelser</title>
    <description>Urolighederne i Jordans palads lader til at køle af, efter at kongen har lovet at mægle med anklaget prins.</description>
    <link>http://nyheder.tv2.dk/udland/2021-04-06-jordans-prins-lover-loyalitet-efter-anklager-om-sammensvaergelser</link>
    <guid isPermaLink="true">http://cms.tv2.dk/node/2482044</guid>
    <pubDate>Tue, 06 Apr 2021 03:31:32 GMT</pubDate>
    <content:encoded><![CDATA[<p>Prins Hamza bin Hussein har mandag lovet at være loyal over for sin halvbror, Jordans kong Abdullah.</p>

<p>Samtidig har kongen accepteret at mægle i konflikten, der sendte prinsen i husarrest i weekenden.</p>



<p>Her beskyldte Jordans regering den 41-årige tidligere kronprins for at være involveret i en oprørsk sammensværgelse, der sammen med udenlandske magter forsøgte at destabilisere landet.</p>

<p>Prinsen havde ifølge Jordans vicepremierminister, Ayman Safadi, været efterforsket et stykke tid.</p>

<h2>Anklager om nepotisme og korruption</h2>

<p>Lørdag udsendte militæret en advarsel, der var rettet til prinsen, om handlinger, der vil ryste "sikkerheden og stabiliteten i Jordan".</p>

<p>Efter at være blevet sendt i husarrest beskyldte prins Hamza via BBC Jordans ledere for nepotisme, korruption og dårlig forvaltning.</p>

<p>Den næste dag sagde landets udenrigsminister, at prinsen var en del af en "ondsindet sammensværgelse", der var blevet afværget.</p>

<p>Mindst 16 af Hamzahs ansatte blev anholdt i sagen, herunder en tidligere stabschef og en tidligere minister. De anklages for at samarbejde med udenlandske aktører for at underminere landets sikkerhed.</p>

<h2>Vil være tro mod arven</h2>

<p>Men mandag lader det så til, at der er lagt en dæmper på urolighederne i paladset, og Hamzah har svoret sin loyalitet til kongen.</p>

<p>- Jeg vil være tro mod mine forfædres arv, følges deres vej og være loyal over for hans majestæt. Jeg vil altid være klar til at hjælp og støtte kongen og kronprinsen, skriver Hamzah i et brev ifølge paladset.</p>

<p>- Jeg vil altid være klar til at hjælpe og støtte hans majestæt kongen og hans kronprins, lyder det videre i brevet.</p>

<p>Hamzahs loyalitetserklæring er kommet, kort tid efter at paladset meldte, at kong Abdullah havde indgået aftale om at mægle i spørgsmålet om prins Hamzah inden for rammerne af den regerende familie".</p>

<p>Mægleren bliver prins Hassan, der er kongens onkel og selv tronarving.</p>

<p>Kong Abdullah fratog prins Hamza kronprinstitlen i 2004.</p>

<p>Prins Hamza har i mange år været skubbet ud på sidelinjen i Jordan. Men han har flere gange fået myndighederne til at reagere vredt på hans kontakter til jordanske klaner, der føler sig marginaliseret.</p>

<p>Prinsen mor, dronning Noor, har tidligere forsvaret sin søn mod beskyldninger.</p>
]]></content:encoded>
   </item>
   <item>
    <title>Dreng stukket ned på gaden i Odense</title>
    <description>En dreng er blevet anholdt for at stikke en anden dreng flere gange med kniv. Politiet kender ikke motivet.</description>
    <link>http://nyheder.tv2.dk/krimi/2021-04-06-dreng-stukket-ned-pa-gaden-i-odense</link>
    <guid isPermaLink="true">http://cms.tv2.dk/node/2482042</guid>
    <pubDate>Tue, 06 Apr 2021 03:30:39 GMT</pubDate>
    <content:encoded><![CDATA[<p>En dreng er mandag eftermiddag blevet stukket flere gange med kniv på Skovsbovænget i Odense.</p>

<p>Det oplyser Fyns Politi, der fik anmeldelsen om knivstikkeriet klokken 17.23.</p>

<p>- Den forurettede er bragt til Odense Universitetshospital, og han er uden for livsfare, siger politiets vagtchef Henrik Strauss.</p>

<p>Efter knivstikkeriet stak gerningsmanden af.</p>

<p>- Men vi anholder en anden dreng på gaden halvanden time senere, fortæller vagtchefen.</p>

<p>Han vil ikke fortælle, hvor gamle de to drenge er, men kun oplyse, at de begge er under 18 år.</p>

<p>Motivet kan politiet mandag aften ikke sige noget om.</p>

<p>- Det er vi ved at stykke sammen, forklarer Henrik Strauss.</p>

<p>Politiet behandler sagen som grov vold og ikke som drabsforsøg. Det vil sige, at gerningsmanden efter politiet opfattelse ikke har haft til hensigt at slå offeret ihjel.</p>
]]></content:encoded>
   </item>
   <item>
    <title>Navalnyj indbragt på sygeafsnit efter tilfælde af tuberkulose</title>
    <description>Aleksej Navalnyj har sultestrejket siden 31. marts og er nu bekymret for at have fået tuberkulose i fængslet.</description>
    <link>http://nyheder.tv2.dk/udland/2021-04-06-navalnyj-indbragt-pa-sygeafsnit-efter-tilfaelde-af-tuberkulose</link>
    <guid isPermaLink="true">http://cms.tv2.dk/node/2482043</guid>
    <pubDate>Tue, 06 Apr 2021 03:30:21 GMT</pubDate>
    <content:encoded><![CDATA[<p>Den russiske oppositionspolitiker Aleksej Navalnyj, der sidder i et fængsel øst for Moskva, er blevet flyttet til et sygeafsnit.</p>

<p>Det sker, efter at den udtalte Putin-kritiker har fået symptomer som feber og en slem hoste.</p>

<p>Navalnyj har sultestrejket i fængslet siden den 31. marts. Det vil han fortsætte med, skriver han i et opslag på Instagram ved hjælp af sine advokater.</p>

<p>Han indledte sin sultestrejke, fordi han beskyldte fængselspersonalet for at nægte ham ordentlig behandling for akutte smerter i ryg og ben. Nu er han bekymret for at være smittet med tuberkulose.</p>



<h2>Flere medfanger har tuberkulose</h2>

<p>Tre af Navalnyjs medfanger er allerede blevet bragt på hospitalet på grund af tuberkulose.</p>

<p>- Hvis jeg har tuberkulose, vil det måske jage smerten i min ryg væk og gøre mine ben følelsesløse. Det vil være rart, skriver den 44-årige oppositionspolitiker spøgefuldt i opslaget på Instagram.</p>

<p>Ifølge avisen Izvestia modtog Navalnyj lægehjælp mandag aften og er "under tilsyn af medicinsk personale".</p>

<p>Han er desuden blevet testet for coronavirus, skriver det russiske dagblad.</p>

<p>Navalnyjs advokat, Olga Mikhailova, fortæller til det uafhængige online medie Dozhd, at Navalnyj har tabt sig 13 kilo, siden han ankom til fængselslejren.</p>



<h2>Fængslet efter forgiftning</h2>

<p>Navalnyj blev livsfarligt forgiftet i august 2020 og vendte i januar hjem efter længere tids behandling på et hospital i Tyskland.</p>

<p>Ved hjemkomsten til Rusland blev han anholdt. Ifølge russiske myndigheder har han brudt regler for prøveløsladelse i forbindelse med en betinget dom, han fik tilbage i 2014.</p>

<p>I begyndelsen af februar blev han sendt i fængsel, da en domstol ændrede en betinget dom på tre et halvt års fængsel til en ubetinget straf.</p>

<p>Fratrukket den tid, han allerede havde tilbragt i husarrest, skal Navalnyj nu afsone omkring to og et halvt års fængsel.</p>

<p>Han har betegnet alle anklager som politisk motiverede og anklager præsident Vladimir Putin for at have forsøgt at slå ham ihjel med det giftige stof novitjok.</p>
]]></content:encoded>
   </item>
   <item>
    <title>Weinstein anker fængselsdom - føler sig unfair behandlet</title>
    <description>Filmproducer Harvey Weinstein blev kendt skyldig ved domstol i New York sidste år, men vil have dommen anket.</description>
    <link>http://nyheder.tv2.dk/udland/2021-04-06-weinstein-anker-faengselsdom-foler-sig-unfair-behandlet</link>
    <guid isPermaLink="true">http://cms.tv2.dk/node/2482036</guid>
    <pubDate>Tue, 06 Apr 2021 03:21:41 GMT</pubDate>
    <content:encoded><![CDATA[<p>Den fængslede filmskaber Harvey Weinstein har anket en dom på 23 års fængsel, som han modtog sidste år.</p>

<p>Weinstein blev i marts 2020 dømt for voldtægt og seksuelle overgreb. Afsløringerne af disse overgreb var i 2017 med til at kickstarte MeToo-bevægelsen i USA.</p>

<p>Weinsteins advokater mener imidlertid, at dommeren i sagen begik flere fejl undervejs, hvilket skulle have gjort retssagen uretfærdig.</p>



<h2>Flere retssager venter</h2>

<p>De siger blandt andet, at flere kvinder, der havde beskyldt Weinstein for seksuelt overgreb, men hvis beskyldninger ikke indgik i anklagepunkterne, ikke burde have fået lov til at vidne.</p>

<p>Advokaterne insisterer derfor på, at Weinsteins dom skal ændres.</p>

<p>Gennem hele forløbet har Weinstein nægtet sig skyldig. Derfor var det ventet, at han ville anke sagen, selv om der er gået mere end et år, siden dommen faldt.</p>

<p>Den 69-årige Weinstein sidder i et topsikret fængsel i New York.</p>

<p>Han afventer også en ny retssag i Los Angeles om anklager om voldtægt og seksuelle overgreb, der involverer fem kvinder.</p>



<h2>Afviser beskyldningerne</h2>

<p>I alt har 100 kvinder beskyldt Weinstein for forskellige former for seksuelle overgreb - heriblandt voldtægt - over flere årtier.</p>

<p>Han har afvist beskyldningerne. I stedet har han sagt, at der var tale om frivillige handlinger.</p>

<p>I maj sidste år fortalte en kvinde blandt andet, at hun som 17-årig i 1994 var blevet overfaldet af Weinstein på et hotelværelse under en filmfestival i udlandet.</p>

<p>Ifølge kvinden inviterede Weinstein hende op på sit hotelværelse for at drøfte hendes mulige filmkarriere.</p>

<p>Her blev hun angiveligt "overfaldet, lukket inde, seksuelt mishandlet og voldtaget" af Weinstein. Efterfølgende truede han hende med, at hun aldrig ville komme til at være med i en film, hvis hun anmeldte ham.</p>
]]></content:encoded>
   </item>
   <item>
    <title>Næsten syv ud af ti danskere bakker op om coronapas</title>
    <description>Fra tirsdag er et coronapas billet til flere dele af genåbningen. 67 procent støtter tiltaget, viser måling.</description>
    <link>http://nyheder.tv2.dk/samfund/2021-04-06-naesten-syv-ud-af-ti-danskere-bakker-op-om-coronapas</link>
    <guid isPermaLink="true">http://cms.tv2.dk/node/2482037</guid>
    <pubDate>Tue, 06 Apr 2021 03:17:07 GMT</pubDate>
    <content:encoded><![CDATA[<p>Når du fra tirsdag igen kan få klippet håret, masseret kroppen eller en tatovering, kræver det en adgangsbillet.</p>

<p>I forbindelse med den første del af den langsigtede genåbning efter påsken bliver et coronapas taget i brug.</p>

<p>Det skal dokumentere en negativ test, vaccination eller tidligere smitte, og idéen med coronapasset møder opbakning hos borgerne i Danmark.</p>



<h2>Høj grad af tillid</h2>

<p>67 procent mener, at et coronapas er en god idé, viser en Voxmeter-måling foretaget for Ritzau.</p>

<p>Det overrasker ikke Michael Bang Petersen. Han er professor i statskundskab på Aarhus Universitet og leder af Hope-projektet, der undersøger danskernes holdninger og adfærd under coronakrisen.</p>

<p>- Vi har set, at der er en høj grad af tillid til de værktøjer, som sundhedsmyndighederne bruger, siger han.</p>

<p>Modsat svarer 16 procent, at det er en dårlig idé at indføre coronapasset. 13 procent kalder det "hverken en god eller dårlig idé".</p>

<p>Michael Bang Petersen mener, at der er to perspektiver på et coronapas. Målingen viser, at danskerne i høj grad støtter det ene.</p>

<p>- Hele coronakrisen har vi set, at danskerne i høj grad er villige til at yde en indsat for at beskytte hinanden. Den her opbakning til coronapasset tyder på, at det netop er sådan, at folk forstår det. Samtidig med, at man vender tilbage til en mere normal hverdag.</p>



<h2>Mere normal hverdag</h2>

<p>For der er også et andet perspektiv på coronapasset. Der har været debat om, hvorvidt det har karakter af et tvangsindgreb. Men vi kan altså se i de her tal, at det ikke er en måde at tænke på coronapasset, som deles af den brede befolkningen.</p>

<p>Den fremtidige opbakning til coronapasset, i takt med at mere åbner op, afhænger af, hvor "besværligt og omkostningsfuld" det bliver for den enkelte, vurderer Michael Bang Petersen.</p>

<p>- Så længe testsystemet kan følge med, så tror jeg, at man overordnet set vil bakke op om det for at få noget normalitet tilbage, siger han.</p>

<p>Målingen er indsamlet fra 30. marts til 3. april med svar fra 1007 repræsentative respondenter.</p>
]]></content:encoded>
   </item>
   <item>
    <title>Chauvin brød regler under anholdelse af Floyd, siger politichef</title>
    <description>Det var i strid med politiets regler, da drabssigtet betjent fastholdt knæ på Floyds hals, siger politichef.</description>
    <link>http://nyheder.tv2.dk/udland/2021-04-06-chauvin-broed-regler-under-anholdelse-af-floyd-siger-politichef</link>
    <guid isPermaLink="true">http://cms.tv2.dk/node/2482038</guid>
    <pubDate>Tue, 06 Apr 2021 03:15:00 GMT</pubDate>
    <content:encoded><![CDATA[<p>Den nu afskedigede politibetjent Derek Chauvin forbrød sig mod politiets regler for magtanvendelse under en anholdelse af George Floyd i den amerikanske by Minneapolis i fjor.</p>

<p>Det siger byens politichef, Medaria Arradondo, der mandag var indkaldt som vidne i sagen mod den tidligere betjent.</p>



<p>Derek Chauvin er tiltalt for at have forvoldt Floyds død ved at presse et knæ mod den sorte mands hals i flere minutter, selv om Floyd var lagt i håndjern og flere gange klagede over ikke at kunne få luft.</p>

<p>- Det er ikke del af vores uddannelse, og det bestemt ikke del af vores etik og værdier, siger politichefen om den hårdhændede behandling af George Floyd, som kort forinden var blevet lagt i håndjern.</p>

<p>Tilfældige personer på stedet optog hændelsen på en mobiltelefon. Optagelsen udløste globale protester mod politibrutalitet og ulighed.</p>

<p>Politichefen fortæller i retten, at han blev foruroliget, da han nogle timer efter anholdelsen 25. maj 2020 så videoen.</p>

<p>- Da hr. Floyd var holdt op med at gøre modstand, og helt sikkert da han led og forsøgte at give udtryk for det, skulle det være stoppet, siger Medaria Arradondo om den hvide betjents magtanvendelse over for den 46-årige Floyd.</p>

<h2>Mennesker skal behandles med respekt</h2>

<p>Han blev i retten bedt om at læse dele af politistyrkens etiske regelsæt op og svarede:</p>

<p>- Det handler om at behandle mennesker med værdighed og respekt frem for alt andet.</p>

<p>Ifølge retseksperter er det meget usædvanligt, at en politichef som vidne i en sag betegner en tidligere underordnets brug af magt som overdreven.</p>

<p>Den 45-årige Derek Chauvin blev sammen med tre andre betjente fyret af Arradondo dagen efter den omstridte anholdelse.</p>

<p>Chauvin risikerer at blive idømt 40 års fængsel, hvis han kendes skyldig i drab. Han nægter sig skyldig i anklagerne og har forklaret, at han bare gjorde, som han havde lært i sine 19 år i politiet.</p>
]]></content:encoded>
   </item>
   <item>
    <title>Navalnyj indlagt på fængselshospital - flere smittet med tuberkulose</title>
    <description>Den fængslede Putin-kritiker har sultestrejket siden onsdag.</description>
    <link>http://nyheder.tv2.dk/udland/2021-04-05-navalnyj-indlagt-paa-faengselshospital-flere-smittet-med-tuberkulose</link>
    <guid isPermaLink="true">http://cms.tv2.dk/node/2482031</guid>
    <pubDate>Mon, 05 Apr 2021 21:42:03 GMT</pubDate>
    <content:encoded><![CDATA[<p>I <a href="https://www.instagram.com/p/CNSZZRgFJ7J/?igshid=diziwhqcmzn9">et Instagram-opslag skriver Aleksej Navalnyj</a>, at han i øjeblikket har 38 i feber og en slem hoste. Han indikerer samtidig, at der kan være tale om tuberkulose.</p>

<p>- I dag blev en tredje person fra mit afsnit indlagt med tuberkulose. Afdelingen har 15 indsatte, det betyder, at 20 procent er syge, hvilket er langt højere end den epidemiologiske grænseværdi. P.S. Jeg fortsætter naturligvis min sultestrejke, tilføjer han blandt andet i opslaget, hvor han også siger, at lægerne i fangelejren har samme troværdighed som russisk stats-tv.</p>

<p>Efter opslaget blev lagt ud har det russiske fængselsvæsen <a href="https://meduza.io/en/news/2021/04/05/alexey-navalny-develops-fever-and-cough-as-he-continues-prison-hunger-strike">meddelt</a>, at han blevet overflyttet til et sygeafsnit.</p>



<h2>Sultestrejke i næsten en uge</h2>

<p>Siden <a href="https://meduza.io/en/news/2021/03/31/kremlin-critic-alexey-navalny-goes-on-hunger-strike-in-prison">31. marts har Navalnyj sultestrejket </a>i protest mod forholdene under sin fængsling i den såkaldte straffekoloni N2. Lejren ligger 100 kilometer øst fra Moskva, og er ifølge The Moscow Times kendt for sine <a href="https://www.themoscowtimes.com/2021/04/05/navalny-says-continuing-hunger-strike-despite-cough-fever-a73477">hårde metoder.</a></p>

<p>Her skrev han, at sultestrejken er hans eneste våben, da han bliver nægtet nødvendig medicinsk behandling mod svære rygsmerter og følelsesløshed i benene og bliver <a href="https://www.instagram.com/p/CNFlxVIF7Wg/">"tortureret" med søvnmangel.</a></p>

<p>Aleksej Navalnyj, der er 44 år, har ifølge sine advokater tabt sig otte kilo, allerede før han begyndte sin sultestrejke grundet den omtalte søvnmangel. Advokaterne, som administrerer hans Instagram-konto, kan ikke få lov til at besøge Navalnyj, og hans opslag er blandt andet skrevet ud fra billeder af håndskrevne breve.</p>

<p>Ifølge Navalnyjs <a href="http://twitter.com/leonidvolkov/status/1375024349816688647?s=21">stabschef</a>, kunne de ikke besøge ham efter tre timers ventetid, da fængselspersonalet havde "frokostpause"</p>

<h2>Forgiftet og fængslet</h2>

<p>Navalnyj blev i februar idømt to og et halvt års fængsel for at have brudt betingelserne i en betinget dom for underslæb. Bruddet var et spørgsmål om meldepligten til de russiske myndigheder.</p>

<p>Navalnyj havde forinden været indlagt i Tyskland og ligget i koma i 18 dage efter at være blevet forgiftet med nervegiften Novitjok i august – et angreb som man i Vesten beskylder de russiske myndigheder for at stå bag. Grundet indlæggelsen kunne kan ikke overholde meldepligten til de russiske myndigheder.</p>

<p>Alligevel valgte Navalnyj at vende tilbage til Rusland i januar, hvor han siden har været tilbageholdt og nu er endt i straffekolonien N2.​</p>

<p>Russiske fængsler har <a href="https://www.who.int/bulletin/volumes/84/4/news30406/en/">gennem årtier</a> været plaget af tuberkulose, der udgør en uproportionel stor del af landets tilfælde med lungesygdommen.</p>



<p> </p>

<p> </p>
]]></content:encoded>
   </item>
   <item>
    <title>Ung grønlænder blev misbrugt som barn – nu går hun til valg på at hjælpe andre</title>
    <description>Flere af Kornelia Benjaminsens søskende har begået selvmord, og hun overvejede det også selv, men nu har hun valgt en anden vej.</description>
    <link>http://nyheder.tv2.dk/samfund/2021-04-05-ung-groenlaender-blev-misbrugt-som-barn-nu-gaar-hun-til-valg-paa-at-hjaelpe-andre</link>
    <guid isPermaLink="true">http://cms.tv2.dk/node/2481961</guid>
    <pubDate>Mon, 05 Apr 2021 11:00:26 GMT</pubDate>
    <content:encoded><![CDATA[<p>Portrættet af den 26-årige grønlandske studerende, Kornelia Benjaminsen, pryder valgplakaterne langs de sneklædte veje i den grønlandske hovedstad, Nuuk.</p>

<p>Når der tirsdag er valg til det grønlandske parlament, stiller hun op for partiet Siumut og på en sag, der har haft afgørende betydning for hendes eget liv.</p>

<p>Som barn blev hun udsat for seksuelle overgreb og omsorgssvigt. Nu vil hun sørge for, at andre får den hjælp, hun aldrig fik.</p>

<p>- Fra jeg var fem år gammel, blev jeg seksuelt misbrugt af flere i min familie. Og der var ikke nogen, der gjorde noget. Det må ikke ske for andre, siger hun.</p>

<h2><strong>Massivt omsorgssvigt</strong></h2>

<p>Kornelia Benjaminsen er født og opvokset i den lille bygd Eqalugaarsuit i Sydgrønland, men bor i dag i Nuuk, hvor hun læser jura på universitetet – men det lå slet ikke i kortene, at hun skulle nå dertil.</p>

<p>Foruden de seksuelle overgreb var Kornelias barndomshjem præget af massiv omsorgssvigt – og som den ældste i en søskendeflok på syv tog hun ansvar for sine brødre og søstre, når moren drak sig fuld eller var høj på hash. Faren døde i en drukneulykke for år tilbage.</p>

<p>- Da jeg var 15 år, gik jeg til kommunen for at få hjælp. Men de henvendte sig til min mor, som afviste problemerne. Derefter skete der ingenting, fortæller hun.</p>

<p>Opvæksten tog hårdt på de syv søskende, som kom i pleje, da faren døde, og moren flyttede fra bygden. Her kom de i forskellige plejefamilier og mistede kontakten til hinanden. I dag er kun fire af de syv søskende stadig i live. En lillesøster og to yngre brødre har begået selvmord.</p>

<p>- Jeg overvejede også at tage mit eget liv, da jeg var yngre, fordi jeg havde det så svært. Jeg turde ikke at tale om alt det, der var sket. Jeg ønskede bare at få fred, siger hun.</p>

<h2><strong>Et bedre liv</strong></h2>

<p>Kornelia valgte i stedet at kæmpe for et bedre liv og opsøgte en psykolog, som foreslog, at hun begyndte at tale åbent om de smertefulde minder.</p>

<p>- Det var svært at tage hul på, men vi har brug for rollemodeller, der tør at tale om seksuelle overgreb. Det er et stort tabu. Til valgdebatter bliver jeg ofte bedt om at nedtone min personlige historie – emnet er for tungt og gør folk kede af det. Men hvis vi tier problemet ihjel, kommer vi det aldrig til livs, slår hun fast.</p>

<h2><strong>Yderst bekymrende</strong></h2>

<p>Hos Grønlands Politi ser politimester Bjørn Tegner Bay med stor bekymring på den seneste <a href="https://politi.gl/-/media/mediefiler/gl/dokumenter/word/aarsstatistik-2020.pdf?la=da&amp;hash=F65104709EF09858D4F3851D08B251BF8D5D00C0">årsstatistik</a>.</p>

<p>Den viser, at antallet af overtrædelser af den grønlandske kriminallov (svarende til den danske straffelov), som blandt andet tæller vold og seksualforbrydelser, er steget med knap 50 procent fra 2018 og frem til i dag. Og antallet af voldsanmeldelser alene er næsten fordoblet i samme periode.</p>

<p>I forhold til resten af Rigsfællesskabet ligger Grønland i top med langt flere sager pr. borger end både Danmark og Færøerne. Det får nu Bjørn Tegner Bay til at efterlyse handling. Han foreslår for egen regning at indføre et slags systembolaget kombineret med en bestillingsordning af alkohol.</p>

<p>- Vi ser store udfordringer med rusdrikkeri kombineret med en spontan tilgang til at drikke meget. Jeg tror, at man vil kunne forhindre den spontane tilgang til alkoholindtagelse, hvis man skal planlægge sit alkoholindkøb for eksempel med en uges varsel, siger han.</p>

<p>Også hans grønlandske kollega, politikommissær Katrine Sandgreen, oplever problemet som presserende.</p>

<p>- Det er jo ikke særlig sjovt – ikke mindst fordi, når man har boet i det så længe, så begynder de ting, vi ser, at blive normale. Det er et område, vi skal have gjort noget ved. Vi skal have ændret den måde, vi tænker på vedrørende alkohol, siger hun.</p>

<p>Men Kornelia Benjaminsen tror ikke på, at løsningen findes i at begrænse alkoholen. Hun foreslår mere strukturelle velfærdsændringer for at komme problemerne til livs.</p>

<p>- Alkohol er ikke roden til problemet. Det er andre underliggende faktorer, der medfører et misbrug. Jeg ser hellere, at Grønland får et mentalt sundhedscenter eller en psykiatrisk skadestue. Og så vil jeg gerne have psykologuddannelsen til Nuuk, siger hun.</p>
]]></content:encoded>
   </item>
   <item>
    <title>Netanyahu for retten: - Det er et kupforsøg</title>
    <description>Israels premierminister er anklaget for bedrageri, bestikkelse og mandatsvig og forsøger samtidig at danne regering. </description>
    <link>http://nyheder.tv2.dk/udland/2021-04-05-netanyahu-for-retten-det-er-et-kupforsoeg</link>
    <guid isPermaLink="true">http://cms.tv2.dk/node/2482027</guid>
    <pubDate>Mon, 05 Apr 2021 20:02:08 GMT</pubDate>
    <content:encoded><![CDATA[<p>- Det sådan et kupforsøg ser ud. Og det er ikke andet end en politisk heksejagt.</p>

<p>Sådan lød det fra Israels premierminister Benjamin Netanyahu, da en retssag med ham som hovedperson mandag blev genoptaget.</p>

<p>Et centralt vidne beskylder Israels premierminister Benjamin Netanyahu for at have forhandlet sig til god omtale i et nyhedsmedie.</p>

<p>Vidnet var den tidligere mediechef for nyhedsmediet Walla Ilan Yeshua. Han forklarede, at han ofte blev presset af mediets ejere til at producere nyheder, der var til Benjamin Netanyahus fordel.</p>

<p>- Det handlede primært om at få negative artikler om premierministeren og hans kone til at forsvinde. Der var også anmodninger om, at vi skulle bringe negative artikler om premierministerens modstandere, lød det blandt andet fra Ilan Yeshua ved retssagen.</p>

<p>Netanyahu har hidtil nægtet sig skyldig i alle anklager, der er rejst mod ham.</p>



<p> </p>

<h2>Ingen rygende pistol - endnu</h2>

<p>Benjamin Netanyahu var tilstede ved begyndelsen af dagens retssag med sine advokater, da chefanklageren, Liat Ben Ari, præsenterede sagen som "en substantiel og seriøs sag med korruption i regeringen". Ifølge hende er der tale om embedsmisbrug, der har givet Netanyahu mulighed for at få vennetjenester hos store medievirksomheder.</p>

<p>Selvom der endnu ikke er fremført konkrete beviser mod Netanyahu, så er mistanken om magtmisbrug ikke blevet mindre. For presset på mediechefen fra Walla kom ikke ud af det blå, fortæller TV 2s korrespondent i Israel, Steffen Jensen.</p>

<p>- Én ting er, at en lang række højtstående personer omkring premierministerens har forsøgt at påvirke medierne og deres omtale af Netanyahu. Men den rygende pistol vil være, om Netanyahu selv har kendt til det eller ansporet til det. Der er et stykke vej endnu, før man kan bevise den forbindelse, siger Steffen Jensen.</p>

<h2>Champagne, cigarer og positive medier</h2>

<p>Benjamin Netanyahu har i alt tre verserende sager, der er kendt som sag <a href="https://www.france24.com/en/20200524-the-charges-against-israel-s-netanyahu">1000, 2000 og 4000</a>.</p>

<ul>
	<li><strong>Sag 1000: </strong>Anklager om at have modtaget gaver for i omegnen af 1,3 millioner kroner - primært smykker, cigarer og champagne - fra magtfulde forretningsmænd til gengæld for politiske og finansielle tjenester.</li>
	<li><strong>Sag 2000:</strong> Her er Netanyahu anklaget for at have hjulpet avisen Yediot Ahronots til gengæld for positiv omtale. Her skulle Netanyahu ifølge anklagen have luftet ideen om at begrænse oplaget for en konkurrerende gratisavis ved lov.</li>
	<li><strong>Sag 4000: </strong>Er den aktuelle sag ved retten i Jerusalem og den mest alvorlige. Fra 2014 til 2017 var Netanyahu udover premierminister også kommunikationsminister. Her er han anklaget for favorisere telegiganten Bezeq gennem lovgivning. Bezeq ejer nyhedsmediet Walla. Det er Bezeq-ejeren Shaul Elovitch samt hans kone, der er anklaget for at have lagt pres på Ilan Yeshua, der i dag var i vidneskranken.</li>
</ul>

<p>Og ifølge Steffen Jensen er dagens sag også den mest spektakulære.</p>

<p>- Vi har at gøre med nogle store, indflydelsesrige israelske familier, som sidder på nogle af de største medier i landet. Ægteparret, der ejer Walla, ville åbne en ny tv-kanal, og for at få tilladelsen fra en embedsmand i kommunikationsministeriet var det afgørende, at en kritisk historie om Netanyahu blev ændret, siger Steffen Jensen.</p>



<h2>Politisk hovedpine oveni anklager</h2>

<p>Som om retssagerne ikke var nok for Benjamin Netanyahu, så lander de oveni en mildest talt ustabil politisk situation, som vikler sig ind i anklagerne.</p>

<p>Den 23. marts holdt Israel sit fjerde parlamentsvalg på under to år. Og endnu engang var der ikke nogen klar vinder af valget. Og netop anklagerne mod Netanyahu påvirker forhandlingerne om en ny regering.</p>

<p>Som en del af sagen om dækningen fra Walla involverer nemlig Netanyahus tidligere forsvarsminister og formand for det religiøse, nationalistiske Yamina-parti, Naftali Bennett. For ifølge Ilan Yeshua blev han i sin tid som mediechef for Walla bedt om at skrive negative historier om Bennett.</p>

<p>Bennett peger i øjeblikket på sig selv som kandidat til posten som premierminister, hvilket ikke hjælper på i forvejen komplicerede regeringsforhandlinger, der lader til at være gået i stå, siger Steffen Jensen. Alle andre peger på Netanyahu eller en oppositionspolitiker</p>

<p>- Det, der foregår i retssagen og i det politiske liv, er kædet sammen. Bennett er tungen på vægtskålen og har de afgørende mandater, der kan hjælpe Netanyahu. Men man må gå ud fra, at han ikke har nogen stor interesse i at hjælpe Netanyahu efter dagens retssag, siger Steffen Jensen.</p>

<p>Afhøringen af Ilan Yeshua fortsætter tirsdag og bliver efterfulgt med afhøring af flere tidligere ansatte i og omkring Netanyahus kommunikationsministerium.</p>



<p> </p>
]]></content:encoded>
   </item>
   <item>
    <title>Rekordmange er blevet lyntestet inden genåbning</title>
    <description>Lyntestcentre landet over har haft ekstra travlt mandag. To udbydere melder allerede mandag aften om rekord.</description>
    <link>http://nyheder.tv2.dk/samfund/2021-04-05-rekordmange-er-blevet-lyntestet-inden-genabning</link>
    <guid isPermaLink="true">http://cms.tv2.dk/node/2482025</guid>
    <pubDate>Mon, 05 Apr 2021 18:51:15 GMT</pubDate>
    <content:encoded><![CDATA[<p>Tirsdag genåbner liberale erhverv som frisører, massører og tatovører med krav om fremvisning af for eksempel en negativ coronatest.</p>



<p>Det har skabt travlhed hos landets lyntestcentre.</p>

<p>Carelink, der på vegne af staten foretager lyntest, har mandag indtil klokken 20.10 testet 51.800 personer. Det er en ny daglig rekord for Carelink oplyser direktør Brian Rosenberg.</p>

<p>Også Copenhagen Medical har sat ny daglig rekord. Klokken 17.50 havde udbyderen testet over 50.000 borgere, oplyste den til B.T.</p>

<h2>Travlt som forventet</h2>

<p>Carelink havde indtil i dag højest testet cirka 34.000 på 24 timer. Virksomheden havde forventet en travl mandag, og derfor har man været klar til at tage imod de mange mennesker mandag, fortæller Brian Rosenberg.</p>

<p>- Der har været et enormt tryk og lange køer, men vi har været til stede 86 steder, og det er klart, det har taget noget af trykket. Og så har vi åbent til klokken 24.</p>

<p>- Den næste times tid vil jeg tro, der kommer 2500-3000 igennem. Og så flader det nok ud de sidste tre timer, hvor der nok kommer 5000 mere. Vi lander nok lige omkring 60.000, siger han mandag aften klokken 20.10.</p>



<p>Carelink har haft cirka dobbelt så meget mandskab til stede på testcentrene, end der ville være på en normal dag.</p>

<p> </p>
]]></content:encoded>
   </item>
   <item>
    <title>Storbritannien klar til næste fase af genåbningen - her er hvad de genåbner</title>
    <description>På nogle områder er næste skridt i briternes genåbning mere lempelig end danskerne - på andre er den mere restriktiv. </description>
    <link>http://nyheder.tv2.dk/udland/2021-04-05-storbritannien-klar-til-naeste-fase-af-genaabningen-her-er-hvad-de-genaabner</link>
    <guid isPermaLink="true">http://cms.tv2.dk/node/2482007</guid>
    <pubDate>Mon, 05 Apr 2021 17:25:05 GMT</pubDate>
    <content:encoded><![CDATA[<p>Storbritannien tager nu næste skridt i genåbningen.</p>



<p>12. april er kommet i kalenderen som næste dato, hvor briterne kan se frem til færre restriktioner, skriver <a href="https://www.bbc.com/news/live/uk-56637289">BBC.</a></p>

<p>Om en uge fra i dag må ikke-essentielle butikker og servicefag, såsom frisører og barberer igen slå dørene op. Det bliver muligt at nyde en pint på en pub eller en restaurant - udendørs vel at mærke.</p>

<p>Fitnesscentre og wellnesscentre kan åbne. Det samme gælder for zoologiske haver, forlystelsesparker og forsamlingshuse. I Danmark er disse først først sat til at <a href="https://nyheder.tv2.dk/politik/2021-03-23-overblik-se-hvad-der-aabner-og-hvornaar">genåbne 21. maj </a>og med coronapas som nøgle til fornøjelserne.</p>

<p>Folk i samme husstand kan tage på ferie i England, om end de skal finde ferieboliger, hvor de ikke dele faciliteter med andre.</p>

<p>Bryllupper kan også blive afholdt, men gæstelisten må ikke overstige 15 personer.</p>

<p>Desuden stiger antallet af tilladte besøgende på plejehjem til to personer, og alle børn vil kunne deltage i indendørs aktiviteter, inklusive sport.</p>

<p>Forældre og børnegrupper må samles op til 15 personer indendørs, børn under fem år tæller ikke med.</p>

<h2>Arbejder på coronapas</h2>

<p>Andre steder bliver der dog ikke lempet yderligere.</p>

<p>Således opfordres folk til fortsat at arbejde hjemmefra, hvis de kan. Ligeledes opfordrer regeringen borgere til at minimere indenrigsrejseaktivitet. At tage på ferier i udlandet er fortsat ulovligt.</p>



<p>Forsamlingsforbuddet udendørs er fortsat begrænset til seks personer eller to husstande, og briterne må ikke være indendørs med folk, som de ikke bor sammen med eller er i social boble med.</p>

<p>Samtidig arbejder myndighederne i Storbritannien fortsat på et coronapas, som skal give adgang til yderligere genåbning. Detaljerne er dog endnu ikke helt på plads.</p>

<h2>Tre nedlukninger</h2>

<p>Siden coronavirus fik verden til at lukke ned i marts 2020, har Storbritannien været lukket ned i alt tre gange på et år.</p>

<p>Fra begyndelsen af januar har briterne levet under lockdown med afmålt kontakt til andre, tomme skoler og butikker, pubber og restauranter med sørgmodigt tillukkede facader.</p>



<p>Fra genåbningen 8. marts kom der liv i landets skoler igen. Og 29. marts tog briterne endnu et skridt mod normalitet, da det igen bliver tilladt at samles udenfor i grupper på op til seks personer eller to husstande. Samtidig blev der givet grønt lys til at dyrke sport som tennis og fodbold.</p>

<p>I alt har Storbritannien etableret en plan for genåbning i fire faser</p>

<ul>
	<li><strong>8. marts. Fase 1:</strong> Skoler i England bliver åbnet.</li>
	<li><strong>29. marts:</strong> Det bliver igen tilladt at samles udenfor i grupper op til seks personer eller to husstande, og sport som tennis og fodbold bliver tilladt.</li>
	<li><strong>12. april. Fase 2:</strong> Her bliver ikke-essentielle butikker og eksempelvis frisører og fitnesscentre igen åbnet. Biblioteker, museer og udendørsservering kan åbne.</li>
	<li><strong>17. maj (tidligst). Fase 3:</strong> Forsamlingsforbud udenfor kan hæves til op til 30 personer. Hoteller, biografer og lignende kan åbne - med afstandsregler.</li>
	<li><strong>21. juni (tidligst). Fase 4:</strong> Alle restriktioner på sociale kontakter bliver løsnet.</li>
</ul>

<h2>Over 31 millioner briter har fået en vaccine</h2>

<p>Men planen er ikke uden forbehold, har TV 2s korrespondent Divya Das tidligere fortalt.</p>



<p>- Der er fire til fem uger mellem hver enkelt fase. Og det vil sige, at myndigheder og eksperter har lejlighed til at se, hvad de enkelte faser af genåbning har haft for antallet af indlæggelser, hvad betyder det for smitten, og fortsætter vaccineudrulningen, som den skal, lyder det fra Divya Das.</p>

<p>Myndighederne i Storbritannien har understreget, at man i genåbningsplanen vil holde sig til data og ikke datoer. Det betyder, at planen ikke er nagelfast.</p>

<p>Over 31 millioner briter har efterhånden fået mindst et stik med en coronavaccine, og flere end fem millioner er færdigvaccinerede, oplyste Reuters lørdag. Over halvdelen af borgerne over 80 år har fået to doser.</p>

<p>Samtidig blev der lørdag registreret ti coronarelaterede dødsfald på 24 timer, hvilket er det lavest dødstal på et døgn siden begyndelsen af september.</p>


]]></content:encoded>
   </item>
   <item>
    <title>USA vil stoppe globalt ræs mod bunden for selskabsskatter</title>
    <description>USA&#x27;s finansminister foreslår aftale med de største økonomier om bundgrænse, ellers udhules skatteindtægter.</description>
    <link>http://nyheder.tv2.dk/udland/2021-04-05-usa-vil-stoppe-globalt-raes-mod-bunden-for-selskabsskatter</link>
    <guid isPermaLink="true">http://cms.tv2.dk/node/2482013</guid>
    <pubDate>Mon, 05 Apr 2021 17:16:26 GMT</pubDate>
    <content:encoded><![CDATA[<p>USA vil arbejde sammen med G20 - de største økonomier i verden - om at sætte en global bundgrænse for selskabsskatter.</p>



<p>Det siger USA's finansminister, Janet Yellen, i en tale, hun har holdt mandag i Chicago Council of Global Affairs.</p>

<p>Det skal stoppe et 30 år langs ræs mod bunden for selskabsskatter og landes skatteprovenu, lyder hendes appel.</p>

<p>Forslaget kommer kun få dage efter, at præsident Joe Biden har meddelt, at han vil sætte selskabsskatten op i USA. Det skal være med til at finansiere en meget stor infrastrukturplan til 2000 milliarder dollar (12.600 milliarder kroner).</p>

<p>- Sammen kan vi bruge en global minimumsskat til at sikre, at den globale økonomi har det godt baseret på en mere ens spillebane i forhold til beskatningen af de multinationale selskaber, siger Yellen.</p>

<h2>Trump sænkede selskabsskatten drastisk</h2>

<p>Hun påpeger, at den forbundne globale økonomi har "ledt til et 30 år langt ræs mod bunden, når det gælder niveauet for selskabsskatter".</p>

<p>Tidligere præsident Donald Trump sænkede den amerikanske selskabsskat fra 35 procent til 21 procent. Biden foreslår, at den sættes op igen til 28 procent.</p>

<p>Tidligere statsminister Helle Thorning Schmidts (S) regering nedsatte i 2013 den danske selskabsskat fra 25 procent til 22 procent. Hun sagde dengang, at hun var klar til at sænke den yderligere, hvis andre lande gik den vej.</p>

<h2>Danmark omkring gennemsnittet i EU</h2>

<p>Den danske selskabsskat ligger omkring det gennemsnitlige niveau i EU. Men for Europa er der stor spredning. Irland opretholder således en selskabsskat på 12,5 procent, hvilket har mødt kritik fra andre EU-lande.</p>

<p>Yellen siger i sin tale, at for at sikre, at virksomheder og økonomier kan forblive konkurrencedygtige, så må regeringer sikre, at de"har stabile skattesystemer, der sikrer tilstrækkelige indtægter til at investere i vigtige offentlige goder og nok til at modgå kriser".</p>



<p>Man må sikre, at alle borgere på fair vis er med til at betale regningen, mener hun.</p>

<p> </p>
]]></content:encoded>
   </item>
   <item>
    <title>Ramt af senfølger efter COVID-19: - Jeg savner duften af mine børn og min kone</title>
    <description>Kasper Storm Andersen blev smittet med coronavirus for et år siden. Han kæmper stadig for at få sin smags- og lugtesans tilbage.</description>
    <link>http://nyheder.tv2.dk/lokalt/2021-04-05-ramt-af-senfoelger-efter-covid-19-jeg-savner-duften-af-mine-boern-og-min-kone</link>
    <guid isPermaLink="true">http://cms.tv2.dk/node/2482010</guid>
    <pubDate>Mon, 05 Apr 2021 17:00:39 GMT</pubDate>
    <content:encoded><![CDATA[<p>- Som udgangspunkt så kan jeg stort set ingenting dufte. Men hvis jeg skulle gætte, så skulle det være gas, siger Kasper Storm Andersen.</p>

<p>Han er til undersøgelse på den nyoprettede Lugte- og smagsklinik ved Øre-, Næse-, Hals- og Kæbekirurgisk Afdeling på Sjællands Universitetshospital i Køge.</p>

<p>Formålet er at få testet, hvor stærk en duft skal være for, at han kan lugte noget. Foran ham ligger en lille aflang papirmappe med forskellige slags duftpapirer, han skal skrabe i, og derefter dufte til. Herefter skal han sætte kryds ved den duft, han kan lugte.</p>



<p>Nu er han altså nået til mulighederne; gas, moskus, cola og appelsin. Men han kan ikke dufte noget, og sådan har det nu været, siden han i foråret sidste år blev ramt af covid-19.</p>

<p>- Det har ikke på noget tidspunkt varieret. Det føles, som om der ikke har været hul igennem næsen siden. Jeg har haft tredobbelt salmiakspiritus op til næsen og kan ingenting dufte. Der kommer ikke nogen signaler op igennem næseborene. Så hvis man stiller to forskellige retter mad foran mig, så vil jeg ikke kunne smage forskel på, om det er det ene eller det andet, jeg kan kun fortælle om konsistensen, så det er trist, fortæller Kasper Storm Andersen.</p>



<h2>60-80 procent oplever, at mister smags- og lugtesans</h2>

<p>Kasper Storm Andersen er ikke den eneste, der har problemer med tab af lugte og smagssans efter covid-19.</p>

<p>Mellem 60 og 80 procent oplever, at de mister deres smags- og lugtesans, når de bliver syge af corona. For de flestes vedkommende vender de to sanser hurtigt tilbage, men halvdelen har stadig nedsat smags- og lugtesans efter en måned og en tredjedel oplever tab af de to sanser i mere end tre måneder. Det viser udenlandske studier og et studie fra Aarhus Universitet, der er offentliggjort i <a href="https://ugeskriftet.dk/videnskab/lugte-og-smagstab-som-primaere-symptom-pa-covid-19">Ugeskrift for Læger</a>.</p>

<p>- Den sidste gruppe vil vi gerne gøre noget for, og vi har tanker om at lave nogle projekter med medicinsk behandling og lugtetræning sammen med de praktiserende øre- næse- og halsspeciallæger, fordi de er tætte på borgerne, fortæller Preben Homøe, der er professor på Øre-, Næse-, Hals- og Kæbekirurgisk Afdeling på Sjællands Universitetshospital i Køge.</p>

<p>Han har taget initiativ til Lugte- og smagsklinikken og har sammen med andre søgt penge til arbejdet via EU-fonde.</p>



<p>I den nye lugte- og smagsklinik får de i øjeblikket mellem fem og ti nye patienter pr. uge, der oplever de samme senfølger.</p>

<p>- Vi kan teste deres smags- og lugtesans og konstatere, om der er noget om snakken, og så er der mange, der føler det som en lettelse, at det passer faktisk, at de har mistet deres smags- og lugtesans. Så kan vi sætte dem i gang med lugtetræning, og hvis det er særlig slemt, kan vi vælge at udrede dem yderligere med en MR-scanning for at se, om der skulle være noget, der kan forklare deres lidelse, fortæller Jonas Møller Larsen, der er 1. reservelæge på Øre-, Næse-, Hals- og Kæbekirurgisk Afdeling på Sjællands Universitetshospital i Køge.</p>

<p>- Dem, der har det værst, klager over, at ting, som normalt lugtede godt, lugter dårligt. Så dårligt, at de næsten ikke kan holde det ud. Det gør, at deres nydelse ved mad forsvinder. Man tænker ikke over det under normale omstændigheder, men det fjerner livskvalitet. Mange er frustrerede over, at de ikke kan lugte og smage, som de plejer. Der er nogen, der er rigtig kede af det og bryder grædende sammen, når vi har testet deres lugtesans og finder, at den er svært påvirket. Det er noget, der påvirker de her patienter i deres dagligdag, fortæller Jonas Møller Larsen.</p>



<p>På klinikken forsøger lægerne at hjælpe patienterne med at få smags- og lugtesansen tilbage. Nervecellerne i næsen gendanner sig løbende og det samme gør sansecellerne. Så man kan træne sin lugtesans op igen, selv om det tager tid.</p>

<p>- Hvis man køber fire forskellige dufte, som man kan huske, at man holdt af, og træner med dem i 30 sekunder et par gange om dagen og bliver ved over en længere periode, så viser videnskabelige undersøgelser, at der er en forhåbning om, at man kan genvinde noget af sin lugtesans eller det hele, fortæller Preben Homøe.</p>

<h2>Lugte advarer om fare</h2>

<p>Lugte og smag henføres ofte til velvære og gode ting, men vi har også lugtesansen fordi den kan advare os om faresignaler, fortæller Preben Homøe:</p>

<p>- Den kan blandt andet advare os om ildebrande, og vi bruger den også til at opdage, om vores mad er fordærvet. Lugtesansen har en stor betydning. Vi har den af en ur-grund - ikke kun for velvære og fornøjelser, siger han.</p>



<p>Kasper Storm Andersen blev smittet med coronavirus på en skitur til St. Anton i Østrig i marts sidste år. Han var syg i ti dage og lå isoleret i kælderen i hjemmet i Sundby på Falster. I begyndelsen tænkte han ikke så meget over sit tab af smags- og lugtesansen, for han har været plaget af mange andre senfølger som udmattende træthed, koncentrationsbesvær og tab af korttidshukommelsen.</p>

<h2>Går mig på humørmæssigt</h2>

<p>De mange senfølger betød, at han i efteråret mistede sit job som sælger. Men nu hvor han langsomt begynder at få det bedre, begynder det at fylde, at han endnu ikke har fået smags- og lugtesansen tilbage.</p>

<p>- Det er træls, og det begynder at gå mig på, også humørmæssigt. Det har nogle konsekvenser for dét, jeg spiser, mangler noget, og det er svært at beskrive.</p>



<p>På Lugte- og smagsklinikken vil lægerne nu forske i, hvordan de bedst kan hjælpe de patienter, der er ramt af senfølger på smags- og lugtesansen:</p>

<p>- Vi kender til tab af lugtesans efter influenzasygdomme, men vi kender ikke forløbet efter en covid-19-infektion. I begyndelsen af marts sidste år læste jeg nogle rapporter fra nogle kolleger i Frankrig, der havde observeret det her forløb, og så tænkte jeg, at det ville være spændende at lave en undersøgelse herhjemme, fortæller Preben Homøe.</p>

<p>- I begyndelsen interesserede man sig mest for dem, der blev indlagt. Lige i den fase har lugte- og smagssansen ikke så stor betydning, for det er jo ikke livstruende. Men de personer, vi er interesserede i at finde, er egentlig dem, der ikke har været indlagt. Vi er interesserede i at finde ud af, hvor hårdt de er ramt, og hvilke typer, der bliver hårdt ramt i forhold til andre, siger Preben Homøe.</p>



<p>Kasper Storm Andersen har nu fået lektier for og er gået i gang med at træne hjemme. Han har købt fire æteriske olier med fire dufte:</p>

<p>- Jeg skulle vælge nogle dufte, jeg gad dufte til, så jeg valgte eukalyptus, pebermynte, anis og citrus. Til at begynde med syntes jeg lidt, at det var hokus pokus, det skal jeg ærligt indrømme, men nu får det en chance, fortæller han.</p>

<p>- Der er lægefaglig grund til at tro på, at det her kan hjælpe mig. Jeg har en forventning om, at jeg indenfor tre måneder begynder at kunne mærke at dufte lidt, og at næsen begynder at virke, som den skal. Det håber jeg rigtigt, rigtig meget på, siger Kasper Storm Andersen.</p>

<h2>- Jeg mangler prikken over i'et</h2>

<p>Så nu træner han ved at dufte til hver enkelt duft i 30 sekunder to gange om dagen. Kasper Storm Andersen skal dufte til de samme fire dufte, som han har valgt, i tre måneder. Herefter skal han skifte til fire nye dufte, og om et halvt år skal han til kontrol for at få testet om smags- og lugtesansen har forbedret sig.</p>

<p>- Jeg savner duften af mine børn og min kone. Savner duften af når vi går ture, af havet, og smagen og duften af krydderier, en tapastallerken og et glas god rødvin. Jeg mangler prikken over i'et. Dét, der gør forskellen i vores mad, så den er værd at spise, siger han.</p>

<p>Region Sjællands oprettede ved årsskiftet Klinik for Covid-19-senfølger. Der er ikke tale om en fysisk klinik, men én indgang, hvor de praktiserende læger kan henvise til behandling for senfølger. Patienten bliver derefter behandlet på det sygehus, som er specialister i at behandle netop den type senfølge, som patienten lider af.</p>



<p> </p>
]]></content:encoded>
   </item>
   <item>
    <title>Forsøg på Bornholm lover godt for genåbning af resten af Danmark, siger Mette F.</title>
    <description>Ifølge statsminister, Mette Frederiksen, er det ikke utænkeligt, at Bornholm igen vil kunne fungere som test-ø for andre dele af genåbningsplanen. </description>
    <link>http://nyheder.tv2.dk/samfund/2021-04-05-forsoeg-paa-bornholm-lover-godt-for-genaabning-af-resten-af-danmark-siger-mette-f</link>
    <guid isPermaLink="true">http://cms.tv2.dk/node/2482002</guid>
    <pubDate>Mon, 05 Apr 2021 16:47:45 GMT</pubDate>
    <content:encoded><![CDATA[<p>Tirsdag begynder næste fase af Danmarks langsigtede genåbningsplan.</p>



<p>Men på Bornholm, der har fungeret som forsøgs-ø, har de kunne gå til frisøren og tage køretimer siden 1. marts, og det er ifølge statsminister, Mette Frederiksen (S), gået over al forventning.</p>

<p>- Det er gået fantastisk godt på Bornholm. Det er der virkelig grund til at glæde sig over. Der er også grund til at klappe bornholmerne på skulderen, fordi det er en ø, der virkelig har villet det, sagde hun til pressen mandag, mens hun var på besøg på Bornholm for at markere 75-årsdagen for øens befrielse.</p>

<p>Statsministeren vil heller ikke afvise, at Bornholm i fremtiden kan fungere som test-ø i forbindelse med de resterende genåbningstiltag. Det kunne for eksempel være i forhold til restauranter, der ifølge planen er sat til at åbne op for<strong> </strong><a href="https://nyheder.tv2.dk/politik/2021-03-23-overblik-se-hvad-der-aabner-og-hvornaar">udendørs servering 21. april og indendørs servering 6. maj.</a></p>

<p>- I den langsigtede genåbningsplan ligger der en mulighed for både et lokalt og regionalt sigte, hvad angår nedlukninger, men det kan også være i forhold til åbninger, fortalte Mette Frederiksen.</p>

<h2>- Lover godt for resten af Danmark</h2>

<p>Siden Bornholm åbnede op for liberale erhverv og skoler 1. marts, har der ifølge Statens Serum Institut været registreret ni smittetilfælde på øen. Den seneste uge har budt på tre tilfælde.</p>



<p>Mette Frederiksen mener, at resten af Danmark med god grund kan lade sig inspirere af bornholmerne, som har formået at holde et stabilt smitteniveau.</p>

<p>- Det lover jo godt for resten af Danmark, som i morgen kan tage hul på en yderligere genåbning, sagde hun til pressen.</p>

<p>Mandag blev der registreret 479 nye smittetilfælde i Danmark. På bare to dage er antallet af smittetilfælde faldet med 266.</p>

<p>Statsministeren håber, at resten af Danmark formår at holde smitteudviklingen nede, så det ikke bliver nødvendigt at lade bornholmerne fortsætte med at være prøvekaniner, og genåbningsplanen, der gælder for hele landet, følger sin oprindelige kurs.</p>

<h2>Bornholmere må vente med yderligere genåbning</h2>

<p>Betingelsen for, at Bornholm kunne åbne før alle andre landsdele, var, at de skulle kunne fremvise en negativ test ved besøg hos liberale erhverv og ved ind- og udrejse til og fra øen.</p>

<p>Samme krav, som træder i kraft for resten af landet tirsdag. Her skal danskerne kunne fremvise et coronapas, som viser, om man er færdigvaccineret, har overstået infektion eller er testet negativ inden for 72 timer.</p>

<p>Og mens den resterende del af Danmark tirsdag kan se frem til at komme en tur til frisøren eller tilbage på skolebænken, må Bornholm vente med en yderligere genåbning, til den næste del af genåbningsplanen træder i kraft.</p>

<p>Det sker 13. april, hvor handel i indkøbscentre med et areal på 15.000 kvadratmeter eller derunder åbner.</p>



<p> </p>
]]></content:encoded>
   </item>
   <item>
    <title>Europaparlamentariker Jens-Peter Bonde er død - 73 år</title>
    <description>Jens-Peter Bonde har taget hele turen rundt om EU og var også 1970&#x27;erne landsformand for Radikal Ungdom.</description>
    <link>http://nyheder.tv2.dk/samfund/2021-04-05-europaparlamentariker-jens-peter-bonde-er-dod-73-ar</link>
    <guid isPermaLink="true">http://cms.tv2.dk/node/2482006</guid>
    <pubDate>Mon, 05 Apr 2021 16:21:04 GMT</pubDate>
    <content:encoded><![CDATA[<p>Tidligere europaparlamentariker for først Folkebevægelsen mod EU og siden Junibevægelsen Jens-Peter Bonde er død.</p>

<p>Han blev 73 år gammel, oplyser familien.</p>

<p>Jens-Peter Bonde har taget hele turen rundt om EU i sin livstid. I 1972 gik han imod EF i Folkebevægelsen mod EF - nu EU. Så kæmpede han 1979-2008 mod unionen i EU-Parlamentet først for Folkebevægelsen, så for Junibevægelsen.</p>

<p>Partipolitisk har Jens-Peter Bonde også taget en lang rejse. I 1966 var han folketingskandidat i Aarhus for De Radikale. Han trak sig som kandidat inden valget i september 1971 og kom ikke i Folketinget.</p>

<p>I 1971-72 var Jens-Peter Bonde landsformand for Radikal Ungdom. Da danskerne 2. oktober 1972 stemte ja til EF med næsten to af tre stemmer, var han med i Folkebevægelsen mod EF.</p>

<p> </p>
]]></content:encoded>
   </item>
</channel>
</rss>
